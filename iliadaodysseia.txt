
Τη µάνητα, θεά, τραγουδά µας του ξακουστού Αχιλλέα,

ανάθεµα τη, πίκρες που 'δωκε στους Αχαιούς περίσσιες
και πλήθος αντρειωµένες έστειλε ψυχές στον Άδη κάτω
παλικαριών, στους σκύλους ρίχνοντας να φανέ τα κορµιά τους
και στα όρνια ολούθε έτσι το θέλησε να γίνει τότε ο ∆ίας
απ' τη στιγµή που πρωτοπιάστηκαν και χώρισαν οι δυο τους,
του Ατρέα ο γιος ο στρατοκράτορας κι ο µέγας Αχιλλέας.
Ποιος τάχα απ' τους θεούς τους έσπρωξε να µπούνε σ' έτοια αµάχη;
Του ∆ία και της Λητώς τους έσπρωξεν ο γιος, που µε το ρήγα
 χολιάζοντας κακιά εξεσήκωσεν αρρώστια και πέθαιναν

στρατός πολύς' τι δε σεβάστηκεν ο γιος του Ατρέα το Χρύση,
του θεού το λειτουργό· στ' Αργίτικα γοργά καράβια είχε έρθει
µε λύτρα αρίφνητα, την κόρη του να ξαγοράσει πίσω,
του µακροσαγιτάρη Απόλλωνα κρατώντας τα στεφάνια
πα στο χρυσό ραβδί, και πρόσπεφτε µπρος στους Αργίτες όλους,
ξεχωριστά στους δυο πολέµαρχους υγιούς του Ατρέα γυρνώντας:
« Του Ατρέα βλαστάρια κι αποδέλοιποι καλαντρειωµένοι Αργίτες,
σε σας οι θεοί που ζουν στον Όλυµπο να δώσουν να πατήστε
του Πρίαµου το καστρί, µε το καλό να γύρτε στην πατρίδα'
 λυτρώστε όµως κι εµέ την κόρη µου, την ξαγορά δεχτείτε

κι ευλαβηθείτε τον Απόλλωνα το µακροσαγιτάρη.»
Οι Αργίτες οι άλλοι ευτύς µε µια φωνή να σεβαστούν έκραξαν
το λειτουργό, και τα περίλαµπρα ν' αποδεχτούνε δώρα·
όµως του Ατρείδη του Αγαµέµνονα δεν άρεσε η βουλή τους,
µον' τον κακόδιωχνε, και του 'ριχνε βαριά φοβέρα ακόµα:
«Το νου σου, εγώ µη σ' έβρω, γέροντα, στα βαθουλά καράβια,
για τώρα εδώ να κοντοστέκεσαι για να διαγέρνεις πάλε,
µη ουδέ ραβδί κι ουδέ και στέφανα του Φοίβου σε γλιτώσουν.
∆ε λευτερώνω εγώ την κόρη σου, πριν µου γεράσει πρώτα
 στο Άργος, µακριά από την πατρίδα της, στο αρχοντικό µου µέσα,

στον αργαλειό τη µέρα, ταίρι µου τη νύχτα στο κρεβάτι.
Μον' τράβα, µη µου ανάβεις τα αίµατα, γερός αv θες να φύγεις.»
Είπε, κι ο γέροντας φοβήθηκε κι υπάκουσε στο λόγο'

πήρε βουβός του πολυτάραχου γιαλού τον άµµον άµµο,
κι ως µάκρυνε, το ρήγα Απόλλωνα, της οµορφοµαλλούσας
Λητώς το γιο, µε θέρµη ο γέροντας ν' ανακαλιέται επήρε:
« Επάκουσέ µου, ασηµοδόξαρε, που κυβερνάς τη Χρύσα
και την τρισάγια Κίλλα, κι άσφαλτα την Τένεδο αφεντεύεις,
Ποντικοδαίµονα, αν σου στέγασα ναό χαριτωµένο
 κάποτε ως τώρα εγώ, για αν σου 'καψα παχιά µεριά ποτέ µου,

γιδίσια για ταυρίσια, επάκουσε, και δώσε να πλερώσουν
οι ∆αναοί µε τις σαγίτες σου τα δάκρυα που 'χω χύσει!»
Είπε, και την ευκή του επάκουσεν ο Απόλλωνας ο Φοίβος,
κι απ' την κορφή του Ολύµπου εχύθηκε θυµό γεµάτος, κι είχε
δοξάρι και κλειστό στις πλάτες του περάσει σαϊτολόγο'
κι αντιβροντούσαν οι σαγίτες του στις πλάτες, µανιασµένος
καθώς τραβούσε· και κατέβαινε σαν τη νυχτιά τη µαύρη.
Κάθισε αλάργα απ' τα πλεούµενα κι ευτύς σαγίτα ρίχνει,
και το ασηµένιο του αντιδόνησε τροµαχτικά δοξάρι.
 Τις µούλες πρώτα πρώτα δόξευε και τους γοργούς τους σκύλους,

µετά τις µυτερές του ρίχνοντας σαγίτες τους ανθρώπους
σαγίτευε' κι άναβαν άπαυτα για τους νεκρούς οι φλόγες.
Μέρες εννιά απολιόταν πάνω τους το θείο σαγιτοβόλι,
κι απά στις δέκα πια τη σύναξη συγκάλεσε ο Αχιλλέας'
η Ήρα, η θεά η κρουσταλλοβράχιονη, τον είχε λέω φωτίσει,
περίσσια που γνοιαζόταν, βλέποντας οι Αργίτες να πεθαίνουν.
Κι εκείνοι τότε αφού µαζώχτηκαν κι όλοι µαζί βρέθηκαν,
πήρε ο Αχιλλέας ο φτεροπόδαρος κι ορθός µιλούσε οµπρός τους:
«Ατρείδη, τώρα θα γυρίσουµε λέω στην πατρίδα πίσω
 µε άδεια τα χέρια, αν ξεγλιτώσουµε µονάχα από το Χάρο,

καθώς η λοιµική κι ο πόλεµος µαζί µας ξεκληρίζουν.
Μον' έλα, κάποιον να ρωτήσουµε για λειτουργό για µάντη,
για ονειροκρίτη ακόµατ' όνειρο, κι εκείνο ο ∆ίας το στέλνει
να πει, γιατί µαθές ο Απόλλωνας σε τόση οργή µας έχει;
Μήνα κανένα τάµα του 'λειψε, µήνα τρανή θυσία;
Μπας και την κνίσα από αψεγάδιαστα γίδια κι αρνιά θελήσει
να προσδεχτεί κι απ' τα κεφάλια µας το χαλασµό να διώξει.»
Είπε και κάθισε· του Θέστορα σηκώθη ο γιος, ο Κάλχας,
τότε µπροστά τους, που απ' τους µάντηδες ο πιο τρανός λογιόταν,


και όλα τα κάτεχε, µελλούµενα και τωρινά και πρώτα'

της Τροίας το δρόµο µε την τέχνη του τη µαντική, το δώρο
του Φοίβου Απόλλωνα, στ' Αργίτικα καράβια είχε ορµηνέψει.
και τότε µίλησε καλόγνωµος άναµεσό τους κι εϊπε:
« Αρχοντικέ Αχιλλέα, προστάζεις µε να σας ξηγήσω τώρα .
του ρήγα Απόλλωνα τη µάνητα του µακροσαγιτάρη.
Ναι, θα µιλήσω, µα στοχάσου το και συ πιο πριν κι ορκίσου
µε λόγια και µε χέρια πρόθυµα πώς θα µε διαφεντέψεις.
Φοβάµαι, θα θυµώσω κάποιον µας, πού τους Αργίτες όλους
περίσσια ξεπερνά στη δύναµη και του αγρικοϋν το λόγο'
 τι αλί στον αχαµνό που τα 'βαλε τρανός µαζί του ρήγας!

Κι αν καταπιεί µαθές τη µάνητα προσώρας και σωπάσει,
όµως καιρό κρατάει το χόλιασµα, ξεγδικιωµό ως να πάρει,
βαθιά στα φρένα' τώρα λόγιασε καΐ συ αν θα µε γλιτώσεις.»
Τότε ο Αχιλλέας ο φτεροπόδαρος του απηλογήθη κι είπε:
« Κουράγιο, κι άφοβα φανέρωσε τη θεία βουλή πού ξέρεις·
τι άκου, ποτέ, µα τον Απόλλωνα, που εσύ για τους Αργίτες
ανακαλιέσαι, ξεδιαλύνοντας τις θείες βουλές του, Κάλχα,
ποτέ όσο ζω κι όσο τα µάτια µου τη γη θωρούν ετούτη,
κανένας ∆αναός απάνω σου δε θα σηκώσει χέρι
 βαρύ στα βαθουλά καράβια µας, κι ακόµα αν νοµατίσεις

τον Αγαµέµνονα, που πέτεται πώς είναι απ' όλους πρώτος.»
Κι ο άψεγος µάντης ξεθαρρεύοντας απηλογήθη τότε:
« Μήτε κανένα τάµα του 'λειψε µηδέ τρανή θυσία,
χολιάζει µόνο που ο Αγαµέµνονας το Χρύση δε σεβάστη,
κι ουδέ λευτέρωσε την κόρη του κι ουδέ τα λύτρα εδέχτη.
Γι' αυτό µε συφορές µας έδειρε και θα µας δείρει ακόµα
ο Μακρορίχτης, κι ουδ' απ' τ' άπρεπο κακό θα µας γλιτώσει,
προτού την αστροµάτα δώσουµε την κορασιά στον κύρη
πίσω, ξαπλέρωτη, ξαγόραστη, κι ιερή στη Χρύσα πάµε
 θυσία τρανή· να τον γλυκάνουµε, µπορεί ν' αλλάξει γνώµη.»

Ως είπε εκείνος τούτα, κάθισε, και τότε ασκώθη οµπρός τους
ο πρωταφέντης Αγαµέµνονας, ο γαύρος γιος του Ατρέα,
χολή γεµάτος, και ξεχείλιζαν τα σκοτεινά του σπλάχνα
από το πάθος, και τα µάτια του σαν τη φωτιά ξαστράφταν.
Στον Κάλχα πρώτα αγριοκοιτώντας τον γυρνά κι απολογιέται:
« Μάντη κακέ, που λόγο πρόσχαρο δε µου 'χεις πει ποτέ σου!
Πάντα η καρδιά σου εσένα χαίρεται κακό να προφητεύει'
εσύ καλό µηδέ ξεστόµισες µηδ' έκαµες ποτέ σου.

Έτσι και τώρα ξεδιαλύνοντας τις θείες βουλές φωνάζεις
 µπρος στους Αργίτες πως τα πάθη τους τα στέλνει ο Μακρορίχτης,

γιατί το πλούσιο εγώ ξαντίµεµα της κόρης απ' τη Χρύσα
δεν εστρεξα, µονάχα θέλησα να την κρατώ κοντά µου·
τι κι απ' την ίδια τη γυναίκα µου, την Κλυταιµήστρα, κάλλιο
µου αρέσει αλήθεια' τι χειρότερη δεν είναι τούτη µήτε
στην ελικιά µηδέ στο ανάριµµα µηδέ στο νου ή στα χέρια.
Κι όµως, αν πρέπει, παίρνω απόφαση και τήνε δίνω πίσω'
να µην αφανιστεί το ασκέρι µας, να µείνει ακέριο θέλω.
Μα γι' άλλο αρχοντοµοίρι γρήγορα γνοιαστείτε' δεν ταιριάζει
δίχως µοιράδι τώρα απ' όλους µας να µένω εγώ µονάχα'
 τι φεύγει αλλού το αρχοντοµοίρι µου, το βλέπετε κι ατοί σας.»

Τότε ο Αχιλλέας ο γοργοπόδαρος του απηλογήθη κι είπε:
«Υγιέ του Ατρέα τρανέ κι απ' όλους µας ο πιο συφερτολόγος,
και πώς οι Αργίτες οι τρανόψυχοι να βρουν αρχοντοµοίρι
να σου το δώσουν; Βιος αµοίραστο δεν έχουµε, όσο ξέρω'
τι όσα απ' τα κάστρα διαγουµίσαµε, τα µοιραστήκαµε όλα,
κι ούτε θα ταίριαζε το ασκέρι µας να τα µαζέψει πάλε.
Μα τώρα τούτη εσύ λευτέρωσε για του θεού τη χάρη,
κι εµείς διπλά να σε ξοφλήσουµε και τρίδιπλα, αν µια µέρα
µας δώσει ο ∆ίας η καλοτείχιστη να γίνει Τροία δική µας.»
 Μα ο πρωταφέντης Αγαµέµνονας γυρνώντας του άποκρίθη:

«Παλικαριά, Αχιλλέα θεόµορφε, τρανή κι αν έχεις, όχι,
δε µε γελάς κι ουδέ πλανεύουµαι κι ουδέ µου αλλάζεις γνώµη.
Να 'χεις εσύ το αρχοντοµοίρι σου κι εγώ να µένω θέλεις
µε ολάδεια χέρια, κι ορµηνεύεις µε να δώσω ετούτη πίσω;
Τώρα αν οι Αργίτες οι τρανόψυχοι καινούργιο αρχοντοµοίρι,
της αρεσκιάς µου, µου ξεδιάλεγαν, να σοζυγιάζει το άλλο...
Μ' αν δε µου δώσουνε µονάχοι τους µοιράδι, θα 'ρθω ατός µου
για το δικό σου για και του Αίαντα για του Οδυσσέα να πάρω'
κι όποιος µε ιδεί µπροστά του, σίγουρα βαρύ πολύ θα του 'ρθει!
 Όµως για τούτα δε βιαζόµαστε, τα ξαναλέµε' τώρα

µαύρο στην άγια, ελάτε, θάλασσα να ρίξουµε καράβι,
και κουπολάτες να µαζώξουµε ξεδιαλεχτούς, κι ακόµα
µέσα τρανή θυσία να βάλουµε' κι ας ανεβεί κι ατή της
η Χρυσοπούλα η ροδοµάγουλη, κι απ' τους ρηγάδες ένας
για ο Ιδοµενέας για κι ο Αίας κύβερνος για κι ο Οδυσσέας ας γένει,
για, αν θες, κι εσύ, Αχιλλέα, ν' ανέβαινες, που τρέµει ο κόσµος όλος'
µπορεί µε τις θυσίες να µέρωνες το Μακροσαγιτάρη.»

Κι είπε ο Αχιλλέας ο γοργοπόδαρος ταυροκοιτάζοντάς τον:
«Ωχού µου, από κορφής ξαδιάντροπε και συφεροντονούση!
 Αργίτης πως κανείς στο λόγο σου µε προθυµία ν' ακούσει

και να κινήσει, για στον πόλεµο να βγει παλικαρίσια;
∆εν τα 'χω εγώ µε τους αντρόψυχους τους Τρώες αλήθεια, που 'ρθα
να πολεµήσω εδώ' σε τίποτα δε µου 'φταιξαν εµένα'
δε µου άρπαξαν ποτέ τα βόδια µου κι ουδέ τ' αλόγατά µου,
κι ουδέ στη Φθία την παχιοχώµατη, την ανθρωποθροφούσα,
ποτέ τους τα σπαρτά µου ερήµαξαν, τι πλήθια ανάµεσα µας
βουνά βρίσκονται µακρογίσκιωτα και θάλασσα όλο λάλο.
Μον 'σένα, αδιάντροπε, άκλουθήξαµε, να χαίρεται η καρδιά σου,
που του Μενέλαου διαφεντεύουµε και τη δικιά σου, σκύλε,
 τιµή. Μα εσύ γι'αυτά δε γνοιάζεσαι, δεν τα ψηφάς, κι ατός σου

πίσω να πάρεις το µοιράδι µου µε φοβερίζεις τώρα,
που οι Αργίτες µου 'δωκαν και µόχτησα βαριά να το κερδέψω.
Ποτέ δεν είν' τοό αρχοντοµοίρι µου σαν το δικό σου, σύντας
κάποιο πολύψυχο πατήσουµε των Τρωών οι Αργίτες κάστρο'
µα η πιο βαριά του πολυτάραχου πολέµου µπόρα πέφτει
στα χέρια ετούτα, κι όταν υστέρα στη µοιρασιά βρεθούµε,
πάντα δικό σου το τρανότερο, κι εγώ στα πλοία διαγέρνω
µικρό κρατώντας, µα καλόδεχτο, σα ρέψω πια απ' τη µάχη.
Τώρα στη Φθία θα πάω' καλύτερα χίλιες φορές αλήθεια
 να γύρω σπίτι µου µε τ' άρµενα, κι ουδέ στο νου µου το 'χω

αψήφιστος να µένω εδώ, αγαθά και βιος να σου σωριάζω.»
Κι ο πρωταφέντης Αγαµέµνονας του απηλογήθη τότε:
«Και δε µισεύεις πίσω, αν σ' έπιασε του µισεµού λαχτάρα!
∆ε σου προσπέφτω εγώ, για χάρη µου να µείνεις' έχω κι άλλους
να µε τιµήσουν, το βαθύγνωµο το ∆ία πιο πάνω απ' όλους.
Εσένα πιο βαριά σε οχτρεύοµαι µες στους τρανούς ρηγάδες,
τι πάντα πόλεµοι σου αρέσουνε, συνερισιές κι αµάχες'
και λέω, κι αν είσαι τόσο αντρόκαρδος, από θεού 'ναι δώρο.
Τράβα στον τόπο σου µε τ' άρµενα και τους συντρόφους σου όλους,
 κι εκεί στους Μυρµιδόνες όριζε' δε σε ψηφώ καθόλου,

κι ούτε µε νιάζει πού µου θύµωσες, µόν' τή φοβέρα µου άκου:
Όπως µου παίρνει πίσω ο Απόλλωνας τη Χρυσοπούλα τώρα
και θα τη στείλω εγώ µε ανθρώπους µου και µε άρµενο δικό µου,
όµοια κι εγώ τη ροδοµάγουλη τη Βρισοπούλα ατός µου,
το µερτικό σου, στην καλύβα σου θα 'ρθω να πάρω, πόσο

να µάθεις στέκω εγώ πιο πάνω σου, και να φοβάται κι άλλος
να µου µιλάει σαν ίσιος κι όµοιος µου, σύντας βρεθεί µπροστά µου.»
Έτσι είπε, κι ο Αχιλλέας συχύστηκε' στα δασωµένα στήθια
διχόγνωµη η καρδιά του εδούλευε, κι αναρωτιόταν, τάχα
 το κοφτερό σπαθί που εκρέµουνταν πλάι στο µερί να σύρει,

κι ως διασκορπίσει όλη τη σύναξη, το γιο του Ατρέα να σφάξει,
για να µερώσει το άγριο πάθος του και το θυµό να πνίξει;
Κι ως τούτα ανάδευε στα φρένα του βαθιά και στην καρδιά του
και το τρανό σπαθί του ανάσερνε, να τη η Αθηνά απ' τα ουράνια'
η Ήρα µαθές η κρουσταλλόχερη την είχε ξαποστείλει,
που και τους δυο παρόµοια νοιάζουνταν κι ίδια τους είχε αγάπη.
Πίσω του εστάθη και τον άρπαξεν απ' τα ξανθά µαλλιά του'
άλλος κανείς δεν την ξεχώριζε, µόνο ο Αχιλλέας µπορούσε.
Σάστισε αυτός, τα πίσω στράφηκε, κι ευτύς αναγνωρίζει
 την Αθηνά Παλλάδακι άστραφταν φριχτά τα δυο της µάτια

και κράζοντας τη µε ανεµάρπαστα της συντυχαίνει λόγια:
« Τέκνο του ∆ία του βροντοσκούταρου, γιατί ήρθες τώρα πάλε;
Για τον υγιό του Ατρέα µην έτρεξες, να δεις την ξιπασιά του;
Εγώ ένα λόγο ωστόσο θα 'λεγα, που θα γενεί, λογιάζω:
µε τ' άπρεπα του αυτά καµώµατα θα γοργοθανατίσει.»
Τότε η Αθηνά, η θεά η γλαυκόµατη, του απηλογήθη κι είπε:
«Ήρθα να πάψω εγώ την όργητα που σε κρατεί, αν µ' ακούσεις,
σταλµένη απ' την κρουσταλλοβράχιονη την Ήρα από τα ουράνια,
που και τους δυο σας ίδια νοιάζεται κι ίδια σας έχει αγάπη.
 Μον' έλα, σκόλνα τα µαλώµατα και το σπαθί µη σέρνεις'

µε λόγια ωστόσο, αν θέλεις, βρίσε τον, κι όπου σε βγάλει η γλώσσα!
Κι εγώ ένα λόγο τώρα θα 'λεγα, που σίγουρα θα γένει:
τρίδιπλα τόσα δώρα ατίµητα µια µέρα θα σου δώσουν
γι' αυτό το ντρόπιασµα, µόν' άκου µας και το θυµό σου κράτα.»
Τότε ο Αχιλλέας ο φτεροπόδαρος απηλογιά της δίνει:
«∆εν πρέπει αλήθεια την ορµήνια σας, θεά, να παρακούσω,
κι ας πνίγει η οργή βαθιά τα σπλάχνα µου' το πιο συφέρο αυτό 'ναι.
Που τους θεούς γρικάει, µε προθυµία τον συνακούν κι εκείνοι.»
Είπε, και το τρανό ξανάσπρωξε σπαθί του στο θηκάρι,
 στη βαριά φούχτα το χερόλαβο κρατώντας το ασηµένιο,

στης Αθηνάς τα λόγια ακούγοντας' κι εκείνη στο παλάτι

πετάει και πάει του ∆ία, στον Όλυµπο, µε τους θεούς τους άλλους.
Ωστόσο το θυµό δε σκόλαζε τότε ο Αχιλλέας, µόν' πήρε
φαρµακεµένα λόγια κι έλεγε στο γιο του Ατρέα γυρνώντας:
«Μεθύστακα, µε µάτια εσύ σκυλιού και µε καρδιά αλαφίνας!
Πότε η καρδιά σου εσένα βάστηξε ν' αρµατωθείς και να 'βγεις
µε τα φουσάτα µας στον πόλεµο; Πότε να πας να στήσεις
καρτέρι µε τους πιο αντρειωµένους µας; το τρέµεις σαν το Χάρο!
Αλήθεια, πιο καλά στ' απλόχωρα των Αχαιών ληµέρια
 όποιου µιλήσει αντρίκεια αντίκρυ σου ν' αρπάζεις το µοιράδι!

Χαρά στο λαοφαγά τον άρχοντα, πού ορίζει τιποτένιους!
Αλλιώς, Ατρείδη, λέω δε θα 'σωνες άλλη αδικία να κάνεις.
Μ' άκου τα λόγια µου, πού απάνω τους όρκο τρανό θα οµώσω:
Μα τούτο το ραβδίσ' τ' ορκίζοµαιπου φύλλα πια και κλωνιά
δε θα πετάξει, αφού παράτησε στο λόγγο τον κορµό του,
κι ουδέ θ' ανοίξει πια, τι ολόγυρα του 'χει ο χαλκός θερίσει
φύλλα και φλούδα, και στα χέρια τους οι Αργίτες κρισολόγοι
τώρα το σφίγγουν διαφεντεύοντας τη δικαιοσύνη πάντα,
ως το 'χει ορίσει ο ∆ίαςτον άκουσες τον όρκο τον τρανό µου!
 Θα 'ρθεί καιρός αλήθεια που όλοι τους θ' αποζητούν οι Αργίτες

τον Αχιλλέα, και τότε µ' όλο σου δε θα µπορείς τον πόνο
να τους συντρέξεις, απ' τον Έχτορα καθώς τον αντροφόνο
νεκροί θα πέφτουν και θα σκίζεται τότε η καρδιά σου εσένα
απ' τον καηµό, που παραψήφησες των Αχαιών τον πρώτο.»
Είπε ο Αχιλλέας, και σφεντονίζοντας στο χώµα το ραβδί του,
το πλουµισµένο µε χρυσόκαρφα, στη θέση του διαγέρνει.
Χώρια κι ο γιος του Ατρέα ξεφρένιαζε. Πετάχτη τότε οµπρός τους
ο Νέστορας, ο γλυκοµίλητος αγορητής της Πύλος,
που πιο γλυκά άπ' το µέλι ανάβρυζαν τα λόγια του απ' το στόµα.
 ∆υο είχαν ιδεί τα µάτια του γενιές ως τώρα να πεθαίνουν

θνητών ανθρώπων, πού γεννήθηκαν και τράνεψαν πιο πρώτα
στην άγια Πύλο, και βασίλευε πια στη γενιά την τρίτη.
και τότε µίλησε καλόγνωµος αναµεσό τους κι είπε:
« Ώχού, τρανό κακό που πλάκωσε των Αχαιών τη χώρα!
Ο Πρίαµος πόσο θ' αναγάλλιαζε κι οι γιοι του Πριάµου τώρα,
πόσο βαθιά κ' οι Τρώες οι επίλοιποι θα χαίρουνταν αλήθεια,
τούτα για σας τους δυο να µάθαιναν, πώς αρπαχτήκατε έτσι,
οι πρώτοι Αργίτες, και στη φρόνεψη και στο κοντάρι οι πρώτοι.
Μα τώρα ακουστέ µου! Τα χρόνια µου κανένας σας δεν τα 'χει.

 Εγώ είχα σµίξει µε άντρες κάποτε πολύ τρανότερούς σας

χρόνια παλιάκι αυτοί τα λόγια µου δεν τ' αψηφούσαν, όχι.
Άντρες παρόµοιους δεν αντάµωσα κι ουδέ και θ' ανταµώσω,
σαν τον Πειρίθο ή τον Πολύφηµο, που ίδια θεός λογιόταν,
σαν τον Εξάδιο, σαν το ∆ρύαντα, σαν τον Καινέα το ρήγα,
σαν το Θησέα, στην όψη που 'µοιαζε θεός, το γιο του Αιγέα.
Πολλά αντρειωµένοι εκείνοι εστάθηκαν στης γης τους άντρες µέσα,
πολλά αντρειωµένοι, και πολέµησαν και µε πολλά αντρειωµένους'
µε του βουνού τους δράκους τα 'βαλαν και τους χάλασαν όλους.
Μ' αυτούς εγώ συναπαντήθηκα, φτασµένος απ' την Πύλο,
 πέρα, από τόπο αλαργοτάξιδο' τι ατοί τους µε κάλεσαν,

και χώρια, για δικού µου, αµάχουµουν. Απ' όσους θρέφει τώρα
η γη, κανείς δε θα 'χε ανάκαρα να χτυπηθεί µαζί τους.
Κι ωστόσο παίρναν και τη γνώµη µου και µου άκουγαν το λόγο.
Λοιπόν κι εσείς, ελάτε, ακούστε µου, χαρά σ' αυτόν που ακούει.
και µήτε εσύ, κι ας έχεις δύναµη, την κόρη να του πάρεις,
µόν' άφησέ τη, ως του την έδωκαν αποξαρχής οι Αργίτες'
µήτε κι εσύ, Αχιλλέα, να ρίχνεσαι του βασιλιά µας τώρα
σαν ίσια κι όµοιος· τι δεν έλαχε την ίδια µε τους άλλους
τιµή ένας ρήγας πρωτοστάτορας, που ο ∆ίας τον µεγαλύνει.
 Κι αν είσαι δυνατός, κι αν σ' έκανε θεά µητέρα εσένα,

στέκει απ' την άλλη αυτός πιο πάνω σου, τι πιο πολλούς ορίζει.
Υγιέ του Ατρέα, κι εσύ την όργητα παράτα, του Αχιλλέα
µην του κρατάς θυµό, ξορκίζω σε' τι στους Αργίτες όλους
αυτός µας στέκει κάστρο ατράνταχτο µες στη σφαγή την άγρια.»
Κι ο πρωταφέντης Αγαµέµνονας γυρνώντας του αποκρίθη:
« Τα όσα µου λες αλήθεια, γέροντα, πολύ σωστά και δίκια,
µ' αυτός εδώ γυρεύει απ' όλους µας να στέκεται πιο πάνω,
όλους δικούς του να 'χει, σε όλους µας να κάνει το κουµάντο,
όλους να ορίζει' µα τα λόγια του θα πάν θαρρώ του ανέµου.
 Κι αν οι θεοί µαθές οι αθάνατοι τον κάµαν αντρειωµένο,

του δώκαν τάχα και το λεύτερο να βγαίνει να µας βρίζει;»
Το λόγο του 'κόψε ο τρισεύγενος τότε Αχιλλέας και του 'πε:
« Αλήθεια, να µε πούνε θ' αξιζε κιοτή και τιποτένιο,
σε ό,τι κι αν έλεγες αν σύγκλινα, να κάνω ό,τι προστάζεις.
Άλλους, αν θέλεις, βρες κι αφέντευε, σε µένα πια µην κάνεις
κουµάντο τώρα' τι τα λόγια σου θα παν θαρρώ του ανέµου.
Κάποιο άλλο λόγο τώρα θά 'λεγα, και συ στο νου σου βάλ' τον:

Στα χέρια αλήθεια εγώ δεν έρχοµαι µε σένα για και µ' άλλον
γι' αυτή την κόρη πού µου δώσατε και τώρα παίρνετε µου'
 όµως απ' τ' άλλα που µου βρίσκουνται µες στο γοργό καράβι

δεν έχεις να µου πάρεις τίποτα χωρίς το θέληµα µου.
Είδε κι αν θες, οµπρός, δοκίµασε, για να το δουν και τούτοι'
ευτύς θ' αναβρυσίσει το αίµα σου τρογύρα απ' το κοντάρι!»
Έτσι ως πιάστηκαν συναλλάζοντας λόγια βαριά κι οι δυο τους,
σκωθηκαν και σκολνούν τη σύναξη στ' Αργίτικα καράβια.
Και τράβηξε ο Αχιλλέας για τ' άρµενα τα καλοζυγιασµένα
και τα καλύβια, µε τον Πάτροκλο µαζί και τους συντρόφους.
Κι ο γιος του Ατρέα γοργό στη θάλασσα καράβι λέει και ρίχνουν,
διαλέει και λαµνοκόπους είκοσι, πλήθια σφαχτά φορτώνει
 για το θεό' τη ροδοµάγουλη µετά τη Χρυσοπούλα

καθίζει. Μπήκε κι ο πολύγνωµος να κυβερνά Οδυσσέας.
Μπήκαν λοιπόν αυτοί κι αρµένιζαν στης θάλασσας τις στράτες!
κι ο γιος του Ατρέα το ασκέρι πρόσταξε να ξαγνιστεί, κι εκείνοι
λούζονταν, κι όλα τ' απονίµµατα µες στο γιαλό τα ρίχναν,
και στον Απόλλωνα αψεγάδιαστα ταυριά και γίδια έσφαζαν
πολλά, στης άκαρπης της θάλασσας µπροστά το γυρογιάλι'
κι η κνίσα ανέβαινε στρουφίζοντας µε τον καπνό στα ουράνια.
Τούτοι έτσι εµόχτουν ο Αγαµέµνονας δεν παρατούσε ωστόσο
την όχτρητα και τι φοβέρισε στον Αχιλλέα να κάνει'
 κι ευτύς τον Ευρυβάτη εφώναξε και τον Ταλθύβιο οµπρός του,

τους δυο διαλάληδες και πρόθυµους παραστεκάµενούς του:
«Για συρτέ στου Αχιλλέα και γρήγορα κρατώντας τη απ΄ το χέρι
φέρτε µου εδώ τη ροδοµάγουλη γυρνώντας Βρισοπούλα.
Κι αν δεν τη δώσει, εγώ µε πιότερους Θα πάω και θα την πάρω
µε αυτά τα χέρια µου' βαρύτερα θα το πλερώσει τότε.»
Ως είπε τούτα φοβερίζοντας, τους πρόσταξε να φύγουν,
κι αυτοί στο κύµα δίπλα το άκαρπο γιαλό γιαλό τραβούσαν
αθέλητα τους, ως που στ' άρµενα των Μυρµιδόνων φτάσαν.
Και τον πέτυχαν στο καράβι του σιµά και στο καλύβι


να κάθεται, κι ουδέ το χάρηκε να τους ιδεί µπροστά του.
Κι εκείνοι εδείλιασαν και ντράπηκαν τον Αχιλλέα, κι αντίκρυ
στέκονταν κι ούτε τον χαιρέτιζαν κι ουδέ και τον ρωτούσαν.
Μ' αυτός τι θέλαν το κατάλαβε και µίλησε τους πρώτος:

« Καλώς τους κράχτες, τους µαντάτορες του ∆ία και των ανθρώπων
ζυγώστε' εσείς δε φταίτε τίποτα, µονάχα ο γιος του Ατρέα,
πού εδώ σας στέλνει να µου πάρετε την ώρια Βρισοπούλα.
Πάτροκλε, εµπρός, αρχοντογέννητε, βγάλε και δώσ' την κόρη
να τήνε πάρουν κι οι διαλάληδες µαρτύροι ας είναι ετούτοι
µπρος στους τρισµάκαρους αθάνατους, µπρος στους θνητούς ανθρώπους
 και µπρος στο βασιλιά τον άκαρδο, τη µέρα που θα µ' έχουν

τυχόν ανάγκη, πάλε από άδικο χαµό να ξεγλιτώσω
τους άλλους· τι έχει εκείνος µέσα του κατάρα δίχως άλλο
και ξεφρενιάζει, κι ουδέ δύνεται να ιδεί µπροστά και πίσω,
πώς δίπλα στα καράβια ανέβλαβος θα πολεµά ο στρατός του.»
Είπε, κι ο Πάτροκλος του ακράνη του συναγρικάει το λόγο,
κι απ' το καλύβι την πανέµνοστη τη Βρισοπούλα βγάζει
και τους τη δίνει· δίπλα στ' άρµενα το δρόµο εκείνοι επήραν,
κι η κόρη αθέλητα της πήγαινε µαζί τους. ∆ακρυσµένος
τότε ο Αχιλλέας απ' τους συντρόφους του µακραίνει και καθίζει
 µπρος στον ψαρή γιαλό, το απέραντο το πέλαγο θωρώντας,

κι απλώνοντας τα χέρια ευκήθηκε στην ακριβή του µάνα:
« Μάνα µου, τόσο αφού µε γέννησες λιγόχρονο, και να 'ταν
ο Ολύµπιος ∆ίας τιµή να µου 'δινεν, ο αψηλοβροντολάλος!
Μ' αυτός ουδέ µια στάλα µου 'δειξε τιµή την ώρα ετούτη'
τι ο πρωταφέντης Αγαµέµνονας, ο µέγας γιος του Ατρέα,
δε µε σεβάστη, µόνο µου άρπαζε το αρχοντοµοίρι ατός του.»
Είπε θρηνώντας, και τον άκουσεν η σεβαστή του η µάνα,
που πλάι στο γέρο κύρη εκάθουνταν, στα βάθη του πελάγου,
κι απ' το ψαρί το κύµα επρόβαλε µε βιάση, σαν αντάρα,
 και στον υιό της που 'κλαιεν έτρεξε και κάθισε µπροστά του,

και µε το χέρι της τον χάιδεψε κι έτσι µιλάει και κρένει:
« Τι κλαις, παιδί µου; ποιος σου τάραξε καηµός τα σπλάχνα τώρα;
Μίλα ανοιχτά, κι οι δυο να ξέρουµε, µην το κρατάς κρυµµένο.»
Βαριά βογγώντας ο φτερόποδος απάντησε Αχιλλέας:
« Τα ξέρεις' τι τα θες τα λόγια µου, µια και τα ξέρεις όλα;
Στη Θήβα, στου Ηετίωνα πήγαµε την πολιτεία την άγια,
κι αφού την πήραµε, τα κούρσα µας εδώ τα φέραµε όλα.
Κι οι γιοι των Αχαιών, ως ταίριαζε, καθώς τα διαµοίραζαν,
στο γιο του Ατρέα τη ροδοµάγουλη χάρισαν Χρυσοπούλα.


Μα ο Χρύσης, ο ιερέας του Απόλλωνα του µακροσαγιτάρη,

στων Αχαιών τα πλοία τα γρήγορα των χαλκοθωρακάτων
µε λύτρα αρίφνητα, την κόρη του να λευτερώσει, φτάνει,
του µακροσαγιτάρη Απόλλωνα κρατώντας τα στεφάνια
πα στο χρυσό ραβδί, και πρόσπεφτε µπρος στους Αργίτες όλους,
ξεχωριστά στους δυο πολέµαρχους υγιούς του Ατρέα γυρνώντας.
Οι Αργίτες οι άλλοι ευτύς µε µια φωνή να σεβαστούν έκραξαν
το λειτουργό, και τα περίλαµπρα ν' αποδεχτούνε δώρα'
όµως του Ατρείδη του Αγαµέµνονα δεν άρεσε η βουλή τους,
µόν' τον κακόδιωχνε και του 'ριχνε βαριά φοβέρα ακόµα.
 Όλο θυµό τα πίσω ο γέροντας γυρνάει, κι ο Φοίβος τότε

την προσευκή του ευτύς επάκουσε, τι στην καρδιά τον είχε.
Φαρµακερές σαγίτες έριχνε στους Αχαιούς, κι εκείνοι
πέθαιναν πανωτά, και χύνουνταν οι θεϊκές σαγίτες
απ' άκρη σ' άκρη µες στ' Αργίτικα φαρδιά ληµέρια. Τότε
µας είπε τη βουλή, ως την κάτεχε, του Μακρορίχτη ο µάντης.
Εγώ του Φοίβου να προσπέσουµε παρακινώ τους πρώτος,
µα σύγκλυσε τον Αγαµέµνονα θυµός, κι ολόρθος τότε
πετιέται και φοβέρα µου 'ριξε, που κιόλας έχει γένει'
τι εκείνη οι Αργίτες οι αστροµάτηδες µε γρήγορο καράβι
 την παν στη Χρύσα, και δοσίµατα για το θεό φόρτωσαν

όµως την άλλη, αυτήν που µου 'δωκαν οι Αργίτες, µου την πήραν,
τη Βρισοπούλα, απ' το καλύβι µου λίγη ώρα πριν οι κράχτες.
Τώρα αν εσύ µπορείς, διαφέντεψε τον αντρειωµένο γιο σου'
σύρε στον Όλυµπο και πρόσπεσε στο ∆ία, καµιάν ως τώρα
φορά του ∆ία τα σπλάχνα αν εύφρανες µε λόγο για µε πράξη'
τι σ' άκουσα συχνά στου κύρη µου το σπίτι να παινιέσαι
και να µας λες, το µαυροσύγνεφο του Κρόνου υγιό µονάχη
µες στους αθάνατους πως γλίτωσες από περίσσια πάθη,
τότε που θέλαν οι άλλοι του Ολύµπου θεοί να τόνε δέσουν,
 ο Ποσειδώνας, η Ήρα κι η Αθηνά µαζί τους η Παλλάδα.

Μα ήρθες εσύ και τον λευτέρωσες, θεά, από τα δεσµά του,
τον Εκατόχερο φωνάζοντας στ' ακρόκορφα του Ολύµπου'
οι θεοί τον κράζουν Πολυδύναµο κι οι άνθρωποι από την άλλη
Αιγαίωνα, τι περνάει στη δύναµη και το γονιό του ακόµα.
Κάθισε τότε καµαρώνοντας τη δύναµη του, δίπλα
στο ∆ία, κι οι τρισµακάριοι εζάρωσαν θεοί και δεν τον δέσαν.
Ολα εσύ τώρα αυτά καθίζοντας σιµά του θύµισε του,
τα γόνατα του πιάσε, αν θα 'θελε στους Τρώες να δώσει χέρι,
και τους Αργίτες πλάι στη θάλασσα κι οµπρός στα πλοία να κλείσει


µατοκυλώντας τους, το ρήγα τους για να τον χαίρουνται όλοι'

κι ο πρωταφέντης Αγαµέµνονας, ο γιος του Ατρέα, να νιώσει
την τύφλα του, που καταφρόνεσε τον πρώτο απ' τους Αργίτες.»
Κι η Θέτη ευτύς του απηλογήθηκε στα δάκρυα βουτηµένη:
« Ωχού, παιδί µου, τι σε ανάσταινα, τον πικρογεννηµένο!
Ας ήταν άβλαβος κι αδάκρυτος στ' άρµενα πλάι να µένεις,
έτσι που η Μοίρα λίγο σου 'γραψε κι όχι πολύ να ζήσεις.
Μ' αντάµα τώρα και λιγόχρονος κι ο πιο δυστυχισµένος
απ' όλους είσαι. Μαύρη κι άραχλη που σε γεννούσα η µοίρα!
Τούτα στο ∆ία τον κεραυνόχαρο να πω θ' ανέβω ατή µου
 στο χιονοσκέπαστο τον Όλυµπο, µπορεί και να µ' ακούσει.

Μα τώρα εσύ στα γοργοτάξιδα καθούµενος καράβια
µε τους Αργίτες βάστα µάνητα, µην πολεµάς καθόλου'
τι ο ∆ίας επήγε χτες στους άψεγους Αιθίοπες καλεσµένος,
στον Ωκεανό µακριά, κι οι αθάνατοι τον ακλουθηξαν όλοι.
Οµως ξανά σε µέρες δώδεκα στον Όλυµπο θα γύρει,
και τότε εγώ στο χαλκοκάτωφλο παλάτι του θ' ανέβω
και θα προσπέσω οµπρός στα πόδια του, και λέω πώς θα µ' ακούσει.»
Σα µίλησε έτσι, ασκώθη κι έφυγε, κει πέρα αφήνοντας τον
όλο θυµό, που την ωριόζωστη γυναίκα του 'χαν πάρει
 µεβιάς, αθέλητα του. Ζύγωνε στη Χρύσα το καράβι'

ωστόσο του Οδυσσέα, τ' αγιάτικα σφαχτά που κουβαλούσε.
Κι όταν εκείνοι στο πολύβαθο λιµάνι µέσα εµπήκαν,
µάζεψαν τα πανιά, τ' απόθεσαν στο µελανό καράβι,
λύσαν τα ξάρτια και στο δίκρανο πλάγιασαν το κατάρτι
µε δίχως ξάργητα, και λάµνοντας το άραξοβόλι πιάνουν.
Όξω πετούν τις αγκυρόπετρες και την πρυµάτσα δένουν,
όξω κι εκείνοι στο γυρόγιαλο της θάλασσας εβγήκαν,
όξω και τα σφαχτά του Απόλλωνα του µακρορίχτη έβγαλαν,
όξω απ' το πλοίο το πελαγόδροµο κι η Χρυσοπούλα εβγήκε.
 Τότε ο Οδυσσέας ό πολυκάτεχος µπρος στο βωµό τη φέρνει

και την παράδωσε στου κύρη της τα χέρια λέγοντας του:
«Χρύση, ο ρηγάρχης Αγαµέµνονας µε στέλνει να σου δώσω
πίσω την κόρη, και να σφάξουµε περίσσια αρνιά στο Φοίβο,
να ελεηθεί, αν θελήσει η χάρη του, τους ∆αναούς, τι αλήθεια
µε πίκρες έχει πολυστέναχτες ποτίσει τους Αργίτες.»
Τούτα µιλώντας του την έδωκε, κι αυτός την κόρη εδέχτη
όλο χαρά' κι εκείνοι γρήγορα τ' αγιάτικα σφαχτάρια
στήσαν αράδα, στον καλόχτιστο βωµό του Φοίβου γύρω.
Κι ως χερονίφτηκαν κι εµοίρασαν τ' αγιοκριθάρια, ο Χρύσης
 βροντόφωνα, τα χέρια ασκώνοντας, για χάρη τους ευκήθη:

« Επάκουσε µου, ασηµοδόξαρε, που κυβερνάς τη Χρύσα
και την τρισάγια Κίλλα, κι άσφαλτα την Τένεδο αφεντεύεις'
κι άλλη φορά πιο πριν συνάκουσες την προσευκή µου εµένα
και µου 'δειξες τιµή παιδεύοντας ανήλεα τους Αργίτες'
όµοια και τώρα, αυτή µη µου αρνηθείς που σου ζητώ τη χάρη,
και τους Αργίτες απ' τον άδικο χαµό πια γλίτωσε τους.»
Είπε, και την ευκή του επάκουσεν ο Απόλλωνας ο Φοίβος·
κι ως ευκηθήκαν και πασπάλισαν µετά τ' αγιοκριθάρια,
αναλαιµίσαν τ' αρνοκάτσικα, τα σφάξανε, τα γδάραν,
 χώρισαν τα µεριά, τα τύλιξαν τρογύρα µε τη σκέπη,

διπλώνοντας τη, κι από πάνω τους κοµµάτια κρέας πιθώσαν.
Σε σκίζες πάνω ο γέρος τα 'καιγε, και µε κρασί φλογάτο
τα περεχούσε, και πεντόσουβλες στο πλάι του οι νιοί κρατούσαν.
Και σύντας τα µεριά αποκάηκαν και γεύτηκαν τα σπλάχνα,
λιανίσαν τ' άλλα και περνώντας τα στις σούβλες να τα ψήνουν
επήραν γνοιαστικά, κι ως ψήθηκαν, τ' αποτραβήξαν όλα.
Κι απ' τις δουλειές αυτές σα σκόλασαν κι ετοίµασαν τις τάβλες,
έτρωγαν, κι είχαν ως εταίριαζε καθείς το µερτικό του.
και σύντας του πιοτού θαράπεψαν και του φαγιού τον πόθο,
 παίρνουν κροντήρια τ' αρχοντόπουλα, κρασί τα ξεχειλίζουν,

και σ' όλους τα ποτήρια εγιόµωσαν, απ' τις σπονδές ν' αρχίσουν.
Κι οληµερίς µε το τραγούδι τους και το χορό το Φοίβο
γύρευαν να γλυκάνουν, κι όµορφο παιάνα ετραγουδούσαν
τιµώντας τον οι Αργίτες, κι άκουγε κι αγάλλουνταν εκείνος.
και σύντας ο ήλιος πια βασίλεψε και τα σκοτάδια επήραν,
µπρος στις πρυµάτσες του πλεούµενου να κοιµηθούν πλάγιασαν.
Κι η Αυγή σα φάνη η πουρνογέννητη και ροδοδαχτυλάτη,
να γύρουν στα φαρδιά ξανοίχτηκαν των Αχαιών ληµέρια.
και πρίµο αγέρα ο µακροδόξαρος Απόλλωνας τους στέλνει'
 κι εκείνοι, το κατάρτι ορθώνοντας, τ' άσπρα πανιά σήκωσαν,

κι ο αγέρας πίσω τους τα φούσκωνε, και στην καρένα γύρω
του καραβιού, γοργά που αρµένιζε, το µαύρο κύµα αχούσε'
κι αυτό πετούσε απά στα κύµατα, τελεύοντας τη στράτα.
και σύντας φτάσαν πια στ' απλόχωρα των Αχαιών ληµέρια,
πα στη στεριά τράβηξαν κι έβγαλαν το µελανό καράβι,
ψηλά στον άµµο, και το στύλωσαν µε µακρουλά αντιστύλια,
κι ατοί τους στις καλύβες σκόρπισαν και στα καράβια γύρα.
Πρόσµενε ωστόσο ο γοργογόνατος, ο αρχοντογεννηµένος
γιος του Πηλέα στα πελαγόδροµα καράβια του χολιώντας,

 κι ουδέ στη δοξαντρούσα επήγαινε τη σύναξη ποτέ του

κι ουδέ στον πόλεµο, µόν' έτρωγε τα σωθικά του η πίκρα,
που εδώ καθόταν, κι ας λαχτάριζεν αντάρες και πολέµους.
Μα σα διάβηκαν µέρες δώδεκα, το δρόµο έπαιρναν πίσω
όλοι οι θεοί µαθές οι αθάνατοι, στον Όλυµπο να γύρουν,
κι ο ∆ίας µπροστά. Και τότε η Θέτιδα, το θέληµα του γιου της
θυµάµενη, γοργά απ' της θάλασσας ξεπρόβαλε το κύµα
κι ανέβη σύναυγα στον Όλυµπο, στον ουρανό το µέγα'
κι ήβρε στου Ολύµπου του πολύκορφου την πιο αψηλή τη ράχη
το γιο του Κρόνου το βροντόλαλο να κάθεται µονάχος.
 Μπροστά του τότε πήγε κάθισε και του 'πιασε τα γόνα

µε το ζερβί, µε το άλλο ακράγγιξε τα γένια του από κάτω,
κι είπε στο ∆ία παρακαλώντας τον, το ρήγα υγιό του Κρόνου;
«Πατέρα ∆ία, ποτέ µου αν σ' εύφρανα στους αθανάτους µέσα
µε λόγο για µε πράξη, επάκουσε την πεθυµιά µου ετούτη:
Το γιο µου τίµησε, που η µοίρα του να ζήσει γράφει απ' όλους
πιο λίγο, κι όµως ο Αγαµέµνονας ο πρωταφέντης τώρα
τον καταφρόνεσε, τι του άρπαξε το αρχοντοµοίρι ατός του.
Όµως, Ολύµπιε ∆ία βαθύγνωµε, τίµησε εσύ το γιο µου
στους Τρώες τη νίκη τώρα δίνοντας, ως πού να πουν κι οι Αργίτες
 να τον τιµήσουν, και τιµώντας τον ξεπλερωµή να δώσουν.»

Αυτά είπε, όµως ο ∆ίας δε µίλησεν ο νεφελοστοιβάχτης,
µόνο βουβός πολληώρα εκάθουνταν κι η Θέτη, ως τα κρατούσε
αποξαρχής, τα γόνα του 'σφιγγε και µίλησε του πάλι:
« Ξάστερα δώσε µου το λόγο σου και στρέξε αυτά που σου 'πα,
για αρνήσου µου, τι εσύ δε σκιάζεσαι κανένα, για να ξέρω
καλά, ή θεά πως είµαι απ' όλους σας ή πιο παραριγµένη.»
Συχύστη τότε ο ∆ίας κι απάντησεν ο νεφελοστοιβάχτης:
«Ωχού µπελάδες! Σε φαγώµατα µε βάζεις µε την Ήρα,
που θα µ' αρχίσει τα µαλώµατα και θα µ' αγκυλοχεύει.


Έτσι κι αλλιώς µες στους αθάνατους θεούς θυµώνει εκείνη
µαζί µου, τάχα πως στον πόλεµο τους Τρώες συντρέχω πάντα.
Μα τώρα εσύ τραβήξου γρήγορα, δε θέλω να σε νιώσει
η Ήρα, κι εγώ όλα που µελέτησες θα τα γνοιαστώ να γενούν.
Οµπρός λοιπόν, µε το κεφάλι µου θα γνέψω, να πιστέψεις'
τι αυτό είναι µέσα στους αθάνατους το πιο τρανό από µένα
σηµάδι' τι είναι αµεταγύριστος κι αψεύτιστος και βγαίνει

το δίχως άλλο πάντα ο λόγος µου, µε το κεφάλι ως γνέψω.»
Είπε, και µε τα φρύδια του έγνεψε τα µαύρα ο γιος του Κρόνου,
κι οι θείες µε ορµήν αναταράχτηκαν οι χήτες στο κεφάλι
 το αθάνατο, και ριζοτράνταξε τον Όλυµπο το µέγα.

Σαν έτσι οι δυο τους τα συνταίριαξαν, χωρίζουν στου πελάγου
πηδά τα βάθη από τον Όλυµπο το φωτοβόλο εκείνη,
κι ο ∆ίας τραβούσε στο παλάτι του, κι όλοι µαζί ασκωθήκαν
απ' τα θρονιά οι θεοί' δεν τόλµησε στον κύρη οµπρός κανένας
να µείνει καθιστός, ως ζύγωνε, µόν' στάθηκαν µπροστά του.
Κι αυτός στο θρόνο τότε εκάθισε. ∆εν είχε όµως ξεφύγει
της Ήρας τη µατιά, και το 'ξερε πως µίλησε µαζί του
η Θέτη, η κόρη η χιοναστράγαλη του θαλασσογερόντου·
κι ευτύς στο γιο του Κρόνου εγύρισε, µιλά και τον κεντρίζει:
 «Ποιος πάλε απ' τους θεούς, δολόγνωµε, τα ταίριαξε µαζί σου;

Πάντα σου αρέσει αλήθεια αλάργα µου καθούµενος να κλώθεις
διαλογισµούς κρυφούς κι απόφασες να παίρνεις, και ποτέ σου
το που 'βαλες στο νου δε θέλησες να µου το πεις και µένα.»
Κι απηλογήθη των αθάνατων και των θνητών ο κύρης:
«Ήρα, το κάθε που στοχάζοµαι καθόλου µην τ' ολπίζεις
να σου το φανερώνω' δύσκολο, γυναίκα µου κι ας είσαι.
Αλήθεια, ό,τι είναι που δε θα 'βλαφτε να µαθευτεί, κανένας
πριν από σένα, µήτε αθάνατος µήτε θνητός, θα µάθει.
Μα αυτό που χώρια απ' τους αθάνατους στο νου µου εγώ θα βάλω,
 µη θες να το ρωτάς ανώφελα και µην ψιλοσκαλίζεις.»

και τότε η σεβαστή του απάντησε βοϊδοµάτη Ήρα κι είπε:
« Ύγιέ του Κρόνου τροµερότατε, τι λόγια αυτά που κρένεις;
Ποτέ να σε ρωτώ δε θέλησα και να ψιλοσκαλίζω,
µόν' ό,τι θες µπορείς ανέγνοιαστα να στοχαστείς µονάχος.
Μα τώρα τρέµω µες στα σπλάχνα µου, µη σ' έχει καταφέρει
η Θέτη, η κόρη η χιοναστράγαλη του θαλασσογερόντου·
τι σύναυγα κοντά σου εκάθισε και σου 'πιάσε τα γόνα,
κι αλήθεια εσύ θαρρώ της έταξες στον Αχιλλέα να δώσεις
τιµή, κι Αργίτες γύρω στ' άρµενα περίσσιους ν' αφανίσεις.»


και τότε ο ∆ίας της άποκρίθηκεν ο νεφελοστοιβάχτης:
«∆αιµονισµένη! Πάντα το κακό στο νου σου! ∆ε γλιτώνω!
όµως χαµένοι πάνε οι κόποι σου, και µόνο απ' την καρδιά µου
µακραίνεις. Τόσο το χειρότερο για σένα, λέω. Κι αν έτσι

µαθές ως τα 'πες τούτα εγίνηκαν, έτσι µου αρέσει εµένα!
Μόν' κάθου κι άκουε κάθε λόγο µου, και µη µου βγάζεις άχνα,
µην έρθω αυτού και ρίξω απάνω σου τ' ανίκητα µου χέρια,
και τότε πια δε θα σε γλίτωναν όλοι οι θεοί του Ολύµπου.»
Ετσι είπε, κι η σεβάσµια δείλιασε βοϊδοµάτη Ήρα οµπρός του,
και κόµπο την καρδιά της δένοντας δίχως µιλιά εκαθόταν
 µα κι οί άλλοι αθάνατοι επικράθηκαν στου ∆ία το αρχονταρίκι.

Τότε ο λαµπρός τεχνίτης Ήφαιστος πήρε να λέει µπροστά τους,
για να γλυκάνει τη µητέρα του, την κρουσταλλόχερη Ήρα:
«Ώχού µπελάδες που µας πλάκωσαν αβάσταχτοι, αν οι δυο σας
για τους θνητούς εδώ συχύζεστε, κι αµάχες και φοβέρες
µες στους αθάνατους ασκώνετε, και µήτε θα χαρούµε
γλυκό ψωµί, τι αλήθεια δαίµονας κακός µας δυναστεύει.
Μια γνώµη θα 'δινα στη µάνα µου, κι ας το νογάει κι ατή της:
το ∆ία τον κύρη να καλόπιανε, να µην αρχίσει πάλε
µαλώµατα και το τραπέζι µας κάµει άνω κάτω, ως τρώµε'
 τι αν θέλει του Ολύµπου ο αστραπόχαρος αφέντης απ' τους θρήνους

να µας πετάξει... τι στη δύναµη πολύ τρανότερος µας.
Μόν' έλα τώρα εσύ, καλόπιασ' τον και γλυκοµίλησέ του,
και τότε ευτύς ο αφέντης του Ολύµπου θα 'ναι καλός µαζί µας.»
Έτσι είπε, και πηδώντας έβαλε στης ακριβής του µάνας
τα χέρια κούπα διπλογούβωτη, κι αυτά της λέει τα λόγια:
« Υποµονέψου τώρα, µάνα µου, βαστά, κι ας έχεις πίκρα,
µη λάχει και σε ιδώ να δέρνεσαι και δεν µπορέσω χέρι
να δώσω, µ' όλη την αγάπη µου, κι ας σε πονά η καρδιά µου·
τι αλί σε κείνον που µε του Ολύµπου το ρήγα θα τα βάλει!
 Κι άλλη φορά, που να 'ρθω θέλησα βοηθός σου, από το πόδι

µ' έπιασε αυτός κι από το αθάνατο µε πέταξε κατώφλι'
όλη τη µέρα, ως το βασίλεµα του γήλιου, εγκρεµιζόµουν,
ως πού στη Λήµνο πια σωριάστηκα µε την ψυχή στο στόµα,
κι ευτύς, ως έπεσα, µε πήρανε να µε γνοιαστούν οι Σίντες.»
Έτσι είπε, κι η θεά αχνογέλασεν, η κρουσταλλόχερη Ήρα,
κι αχνογελώντας µες στα χέρια της πήρε απ' το γιο την κούπα.
Κι αυτός απ' το κροντήρι ανάσερνε και µοίραζε στους άλλους
δεξιά µεριάθεούς αθάνατο γλυκό κρασί να πιούνε.
Κι άσβηστο γέλιο τότε άσκώθηκε µες στους µακαρισµένους,

 λαχανιαστό να ίδοϋν τον Ήφαιστο τα πόδια του να σέρνει.

Τότε έτσι εκείνοι, ως που εβασίλεψεν ο γήλιος, όλη µέρα
έτρωγαν, κι είχεν, ως έταίριαζε, καθείς το µερτικό του'
µήτε η γλυκιά κιθάρα απόλειπε στου Απόλλωνα τα χέρια,
µήτε κι οί Μούσες, που γλυκόφωνα µε τη σειρά έτραγούδουν.
Και σύντας του ήλιου πια βασίλεψε το φως το αχτιδοβόλο,
καθένας στο δικό του ετράβηξε το αρχοντικό να γείρει,
κει που 'χε χτίσει στον καθένα τους παλάτι ο κουτσοπόδης,
ο ξακουστός τεχνίτης Ήφαιστος, µε τη σοφή του τέχνη.
Κι ο ∆ίας ο Ολύµπιος, ό αστραπόχαρος, στην κλίνη του τραβούσε,
 εκεί που ως τώρα πάντα, ως του 'ρχονταν ύπνος γλυκός, κοιµόταν

κει πάνω ανέβη, κι η χρυσόθρονη σιµά του επλάγιαζε Ήρα.
Ραψωδία Β

 November,  :
Alexandros.HELLENICdata Server
http://www.kat.gr

Ιλιάδας Β
Μετάφραση: Ν. Καζαντζάκη - Ι.Θ. Κακριδή
b Οι άλλοι θεοί, θνητοί πολέµαρχοι κοιµόνταν όλη νύχτα,

και µοναχά το ∆ία δεν επιανεν ύπνος γλυκός καθόλου,
µόν' όλο µες στο νου του ανάδευε, πως του Αχιλλέα να δώσει
τιµή, κι Αργίτες δίπλα στ' άρµενα περίσσιους ν' αφανίσει.
Και τούτη η πιο καλή του εικάστηκε βουλή στο νου, να στείλει
στο γιο του Ατρέα, τον Αγαµέµνονα, τον όνειρο τον πλάνο'
γυρνάει σ' αυτόν και µε άνεµάρπαστα του συντυχαίνει λόγια:
«Όνειρε πλάνε, οµπρός, στ' Αργίτικα γοργά καράβια δράµε,
και στο καλύβι του Αγαµέµνονα, του γιου του Ατρέα, σα φτάσεις,
 ό,τι σου ορίζω τώρα λέγε του και µην το παραλλάξεις.

Σπρώχ' τον γοργά τους µακροµάλληδες Αργίτες ν' αρµατώσει·
ήρθε η στιγµή που το πλατύδροµο το κάστρο θα πατήσει
των Τρωών' οι αθάνατοι στον Όλυµπο πια δεν κρατούνε τώρα
δυο γνώµες, τι όλους τους ελύγισε µε τα παρακλητά της
η Ήρα, κι απά στους Τρώες επλάκωσαν τρανοί καηµοί και πίκρες.»
Έτσι είπε, κι ο Όνειρος, σαν άκουσε το λόγο του µισεύει,
κι ως έφτασε µεµιάς στα γρήγορα των Αχαιών καράβια,
κινάει να βρει τον Αγαµέµνονα, το γιο του Ατρέα' κι εκείνος
κοιµόταν στο καλύβι' γύρα του θεϊκός χυνόταν ύπνος.
 Στάθηκε πάνω απ' το κεφάλι του, και την είδη είχε πάρει

του Νέστορα, πού απ' όλους πιότερο τιµούσε τους γερόντους
ο γιος του Ατρέα' µε τέτοιαν ο Όνειρος ο θείος είδη του εµίλα:
«Κοιµάσαι, υγιέ του Ατρέα του αντρόκαρδου, του γαύρου αλογατάρη;
όλη τη νύχτα ένας πρωτόγερος δεν πρέπει να κοιµάται,
που τόσο ασκέρι του µπιστεύτηκαν κι έγνοιες πολλές τον ζώνουν.
Μ' άκου µε τώρα' είµαι µαντάτορας από το ∆ία σταλµένος,
που ας είναι αλάργα, όµως σε γνοιάζεται και σε ψυχοπονιέται.
Προστάζει ευτύς τους µακροµάλληδες Αργίτες ν' αρµατώσεις'
ήρθε η στιγµή που το πλατύδροµο το κάστρο θα πατήσεις


των Τρωών' οι αθάνατοι στον Όλυµπο πια δεν κρατούνε τώρα
δυο γνώµες, τι όλους τους ελύγισε µε τα παρακλητά της
η Ήρα, κι απά στους Τρώες επλάκωσαν τρανοί καηµοί, σταλµένοι
από το ∆ία. Μα εσύ τα λόγια µου κράτα στο νου, µη λάχει
κι αλησµονιά σε πιάσει, ό ολόγλυκος µόλις σ' αφήσει γύπνος.»

Ως µίλησε έτσι, επήρε κι έφυγε, κει πέρα αφήνοντας τον
να κλώθει ελπίδες µες στα φρένα του, που να γενούν δεν ήταν,
του Πριάµου το καστρί πώς θα 'παιρνε τη µέρα εκείνη τάχα,
ο ανέµυαλος, που ο ∆ίας τι του 'γραφε δεν το 'βαζε στο νου του'
τι εκείνος κι άλλες ελογάριαζε στους Τρώες και στους Αργίτες
 να στείλει συφορές και κλάµατα µες σε φριχτούς πολέµους.

Κι ως ξύπνησε, διανεύαν γύρα του τα θεία τα λόγια ακόµα.
Πετάχτη απάνω και καθίζοντας ώριο φοράει χιτώνα,
καινούργιο, µαλακό, και γύρω του φαρδιά ετυλίχτη κάπα,
και σάνταλα πανώρια επέρασε στ' αστραφτερά του πόδια'
στερνά το ασηµοκαρφοπλούµιστο σπαθί κρεµάει στους ώµους,
και το ραβδί του το ακατάλυτο, το γονικό, κρατώντας,
για τ' άρµενα των χαλκοθώρακων των Αχαιών κινούσε.
Ότι είχε η Αυγή η θεά στον Όλυµπο το µέγα ανέβη απάνω, .
το φως στο ∆ία και στους αθάνατους τους άλλους να µηνύσει'
 κι ο γιος του Ατρέα τους βροντερόφωνους διαλάληδες προστάζει

σε συντυχιά τους µακροµάλληδες Αργίτες να φωνάξουν
κι ως φώναζαν αυτοί, µαζώχτηκαν µε βιάση ευτύς εκείνοι.
Πρώτα καλνούσε τους αντρόκαρδους να βουλευτούν γερόντους
δίπλα από τ' άρµενο του Νέστορα, του βασιλιά της Πύλος'
κι ως συνάχτηκαν, τι σοφίστηκε τρανό τους φανερώνει:
« Ακούστε, φίλοι! Μου 'ρθεν Όνειρος θεϊκός στον ύπνο απάνω
µέσα στη νύχτα την αθάνατη, του αρχοντικού Νεστόρου
ίδια απαράλλαχτος, στο ανάριµµα, στην ελικιά, στην όψη'
και στάθη πάνω απ' το κεφάλι µου κι αυτά µου λέει τα λόγια:
 ,,Κοιµάσαι, υγιέ του Ατρέα του αντρόκαρδου, του γαύρου αλογατάρη;

Όλη τη νύχτα ένας πρωτόγερος δεν πρέπει να κοιµάται,
που τόσο ασκέρι του µπιστεύτηκαν κι έγνοιες πολλές τον ζώνουν.
Μ' άκου µε τώρα' είµαι µαντάτορας από το ∆ία σταλµένος,
που ας είναι αλάργα, όµως σε γνοιάζεται και σε ψυχοπονιέται.
Προστάζει ευτύς τους µακροµάλληδες Αργίτες ν' αρµατώσεις'
ήρθε η στιγµή που το πλατύδροµο το κάστρο θα πατήσεις
των Τρωών οι αθάνατοι στον Όλυµπο πια δεν κρατούνε τώρα
δυο γνώµες, τι όλους τους ελύγισε µε τα παρακλητά της
η Ήρα, κι απά στους Τρώες επλάκωσαν τρανοί καηµοί, σταλµένοι


από το ∆ία, µα εσύ τα λόγια µου µην τα ξεχνάς. Ως τα 'πε,
πέταξε, πάει, και µένα ο ολόγλυκος ευτύς µ' αφήκεν ύπνος.
Ελατέ, στ' άρµατα ας φωνάξουµε τους Αχαιούς, µα πρώτα

θα τους µιλήσω δοκιµάζοντας, καθώς πρεπό 'ναι κι όλας'
και θα τους πω µε τα πολύσκαρµα να φύγουµε καράβια,
κι άλλος αλλούθε εσείς κρατάτε τους µε λόγια, να µη φύγουν.»
Ως είπε εκείνος τούτα, κάθισε, και τότε ασκώθη οµπρός τους
ο γέρο Νέστορας, που αφέντευε στην αµµουδάτη Πύλο,
κι έτσι τους µίλησε καλόγνωµος κι αναµεσό τους είπε:
«Φίλοι µου εσείς, Αργίτες άρχοντες καί πρωτοκεφαλάδες,
 αν άλλος Αχαιός για τ' όνειρο µιλούσε τούτο οµπρός µας,

πως είναι ψέµατα θα λέγαµε, θα το αψηφούσαµε όλοι'
µα τώρα το 'δε αυτός που απ' όλους µας ο πιο τρανός λογιέται.
Οµπρός λοιπόν, ας αρµατώσουµε τους Αχαιούς, ελατέ!»
Είπε, καί πρώτος απ' τη µάζωξη κινούσε για να φύγει'
τα λόγια του ρηγάρχη ακούγοντας κι, οι αρχόντοι βασιλιάδες
πετάχτηκαν κι ωστόσο ολόγυρα συνάζουνταν τ' ασκέρια.
Πώς όταν βλέπεις σµάρια µέλισσες πυκνά να ξεπορίζουν,
κι όλο καινούργιες ξεπετάγουνται µέσ' απ' τον τρύπιο βράχο,
και στους ανθούς τους ανοιξιάτικους τσαµπιά τσαµπιά πετάνε,
 και πλήθος άλλα εδώθε σµίγουνε κι άλλα από κει δροµούνε'

παρόµοια από καλύβια κι άρµενα λαός πολύς τραβούσαν
κοπαδιαστά µπροστά στ' ακρόγιαλο το χαµηλό, να πάνε
στη σύναξη' κι η Φήµη εφούντωνε στη µέση εκεί, του ∆ία
η αποκρισάρα, καί τους έβιαζε'κι εκείνοι εµαζευόνταν.
Κουφοτρικύµιζεν η σύναξη, κι ως κάθιζαν, βογγούσε
κάτωθε η γης, κι ήταν ο τάραχος τρανός. Να µπουν σε τάξη
κράχτες εννιά στο ασκέρι εφώναζαν, τη χλαλοή να πάψουν,
τους θεογέννητους ρηγάδες τους ν' ακούσουν τι θα πούνε.
Με κόπο εκείνοι καταλάγιασαν κι ολόγυρα εκαθίσαν
 δίχως φωνές. Τότε ο Αγαµέµνονας ασκώθη ο πρωταφέντης,

κρατώντας το ραβδί στο χέρι του, τρανή του Ηφαίστου τέχνη'
στο ∆ία, το γιο του Κρόνου, κάποτε το 'χε χαρίσει εκείνος,
κι ο ∆ίας του Αργοφονιά το εχάρισε, του ψυχοπερατάρη,
κι ο Ερµής το χάρισε στον Πέλοπα τον αλογάρη πάλε,
κι ο Πέλοπας του Ατρέα το χάρισε του πρωτοστρατολάτη,
και στο Θυέστη ο Ατρέας πεθαίνοντας το βαριοκοπάδάρη,
κι ο Θυέστης πάλε του Αγαµέµνονα κλερονοµιά το αφήκε,
πλήθος νησιά και την Αργίτικη για ν' αφεντεύει χώρα.
Πάνω σ' αυτό ακουµπώντας κίνησε το λόγο στους Αργίτες:


«Αργίτες αντρειωµένοι, φίλοι µου, πιστοί σύντροφοι του Άρη,
ο ∆ίας, ο γιος του Κρόνου, µ' έµπλεξε σε συφορά µεγάλη,

ο ανέσπλαχνος, που πριν µου το 'ταξε και δέχτηκε, πριν πάρω
πρώτα την Τροία την ωιοτείχιστη, να µη διαγύρω πίσω'
και τώρα δόλο µου 'στησε άσκηµο, και µε προστάζει στο Άργος,
τόσο πολύ στρατό αφού ξέκανα, να γύρω ντροπιασµένος.
Έτσι µαθές στον παντοδύναµο το γιο του Κρόνου αρέσει,
που πλήθος κάστρα ξεκεφάλισε και θα ξεκεφαλίσει
πλήθος ακόµα, τι στη δύναµη σαν ποιος του παραβγαίνει;
Αλήθεια, είναι ντροπή οι µελλούµενες γενιές και να τ' ακούσουν,
 τέτοιος στρατός και τόσος άδικα των Αχαιών πως ήρθε

και πολεµάει µε δίχως όφελος και µάχεται εδώ πέρα
µε άντρες πιο λίγους, καί δεν ξέρουµε πότε θα 'ρθεί το τέλος'
τι λογαριάζω, αν συφωνούσαµε µια µέρα Τρώες κι Αργίτες,
µε όρκο τον πόλεµο σκολάζοντας, να ψυχοµετρηθούµε,
και χωριστά µονοσυνάζουνταν οι Τρώες οι ντόπιοι, όσοι είναι,
αν από δέκα δέκα σµίγαµε στην άλλη εµείς οι Αργίτες,
κι οι κάθε δέκα για το κέρασµα κι από 'ναν Τρώα διάλεγαν,
λέω δεκαριές πολλές θ' απόµεναν χωρίς τον κεραστή τους'
τόσους πολλούς εγώ στο µέτρηµα λογιάζω τους Αργίτες
 µπροστά στους Τρώες, αυτούς που κάθουνται στο κάστρο' µα ήρθαν άλλοι

από περίσσιες χώρες σύµµαχοι, τρανοί κονταροµάχοι,
που µε µακραίνουν απ' τον πόθο µου, καί δεν µπορώ ως το θέλω
της Τροίας το κάστρο το πεντάµορφο µια µέρα να πατήσω.
Εννιά εκυλήσαν χρόνια κλειδωτά του ∆ία του τρισµεγάλου'
των καραβιών τα ξύλα εσάπισαν, οι γούµενες έλιωσαν,
και λέω θα κάθουνται τα ταίρια µας και τα µικρά παιδιά µας
µέσα στα σπίτια καρτερώντας µας, και τελείωση δεν έχει
καµιά η δουλειά που µας κουβάλησε στα γυρογιάλια ετούτα.
Μα τώρα ελατέ, οµπρός, το λόγο µου ν' ακούσουµε όλοι θέλω:
 µε τα καράβια πίσω ας γύρουµε στην ποθητή πατρίδα,

τι πια την Τροία δε θα την πάρουµε µε τις φαρδιές τις ρούγες!»
Είπε, και την καρδιά ανατάραξε µες σε ολονών τα στήθη,
απ' τους πολλούς, που πρίν δε βρέθηκαν ν' ακούσουν τη βουλή του.
Σάλεψε η σύναξη, σαν κύµατα της θάλασσας µεγάλα
στο Ικάριο πέλαο, σύντας σύγνεφα του αφέντη ∆ία ξεχύσουν
σιρόκο και γαρµπή, κι ι θάλασσα φουσκώσει στην ορµή τους.
Κι όπως πονέντες ξάφνου ασκώνεται δριµύς, και το σπαρµένο
σαλεύει το βαθύ στη λύσσα του και γερνούνε τα στάχυα,
παρόµοια εσάλεψε κι η σύναξη' κι οι Αργίτες στα καράβια


µε αλαλητό µεγάλο εχύθηκαν, κι ο κουρνιαχτός τ' αψήλου

κάτω απ' τα πόδια τους ανέβαινε, κι ο ένας του άλλου εφώναζαν
ν' αδράξουν τ' άρµενα, στη θάλασσα την άγια να τα ρίξουν,
κι άνοιγαν τις συρµές, κι υψώνουνταν στον ουρανό οι φωνές τους,
να γύρουν πίσω, κι από τ' άρµενα τραβούσαν τα φαλάγγια.
Οι Αργίτες τότε, κι ας µην ήτανε γραφτό, θα φεύγαν πίσω,
αν δε µιλούσεν η Ήρα κι έλεγε στην Αθηνά γυρνώντας:
« Ωχού µου, θυγατέρα αδάµαστη του Βροντοσκουταράτου!
Έτσι λοιπόν ξανά στον τόπο τους τον πατρικό θα γύρουν
οι Αργίτες, την πλατιά της θάλασσας περνώντας ράχη τώρα,
 και την Ελένη την Αργίτισσα, που απ' αφορµή της πλήθος

εδώ Αχαιοί µακριά απ' τον τόπο τους τον πατρικό εχαθήκαν,
στον Πρίαµο και στους Τρώες θ' αφήσουνε, να το 'χουν να καυκιώνται;
Μα εσύ γοργά στων χαλκοθώρακων των Αχαιών τ' ασκέρια
για δράµε, κι έναν έναν µίλα τους πραγά, κι αµπόδιζέ τους
τα δρεπανόγυρτα καράβια τους στη θάλασσα να ρίξουν.»
Αυτά είπε, κι άκουσε η γλαυκόµατη θεά Αθηνά το λόγο,
και τις κορφές του Ολύµπου αφήνοντας µε ασπούδα εχύθη κάτω,
κι ως έφτασε µεµιάς στα γρήγορα των Αχαιών καράβια,
τον Οδυσσέα πιο πρώτα αντίκρισε, που 'χε του ∆ία τη γνώση,
 να στέκει εκεί. Το καλοκούβερτο, µαύρο άρµενο του εκείνος

δεν τ' άγγιζε, τι ο πόνος του 'δερνε, βαθιά, καρδιά καί σπλάχνα.
Τότε η Αθηνά, η θεά η γλαυκόµατη, σιµά του εστάθη κι είπε:
«Γιε του Λαέρτη αρχοντογέννητε, πολύτεχνε Οδυσσέα,
έτσι λοιπόν ξανά στον τόπο σας τον πατρικό θα γύρτε
πέφτοντας µέσα στα πολύσκαρµα καράβια φοβισµένοι,
και την Ελένη την Αργίτισσα, που απ' αφορµή της πλήθος
εδώ Αχαιοί µακριά απ' τον τόπο τους τον πατρικό εχαθήκαν,
στον Πρίαµο και στους Τρώες θ' αφήσετε, να το 'χουν να καυκιώνται;
Τώρα στο ασκέρι, οµπρός, το Αργίτικο, για δράµε δώθε κείθε,


µη στέκεις, κι έναν έναν µίλα τους πραγά, κι αµπόδιζέ τους
τα δρεπανόγυρτα καράβια σας στη θάλασσα να ρίξουν.»
Είπε, κι αυτός, το λάλο ως γνώρισε της Αθηνάς που έµίλα,
στα πόδια το 'βαλε, την κάπα του πετώντας, κι ο Ευρυβάτης,
απ' την Ιθάκη ο κράχτης, πίσω του που ερχόταν, τη σηκώνει.
Μ' αυτός σιµά στον Αγαµέµνονα, το γιο του Ατρέα, σαν ήρθε,
το γονικό, παλιό, ακατάλυτο ραβδί του παίρνει, κι έτσι
τρέχει στα πλοία των χαλκοθώρακων των Αχαιών ολούθε'
κι όποιον στο δρόµο ρήγα κι άρχοντα τρανό συναπαντούσε,

σιµώνοντας τον τον αντίσκοφτε µε τα πραγά του λόγια:
 «Καηµένε, εσένα δε σου ταίριαζε σαν τον κιοτή να τρέµεις!

Κάθου ήσυχος λοιπόν, και κάθιζε και το στρατό τον άλλο.
Τι κρύβει, ακόµα δεν κατάλαβες ο γιος του Ατρέα στο νου του'
µας δοκιµάζει λέω, µα γρήγορα θα µας παιδέψει πάλε
τους Αχαιούς, τι δεν ακούσαµε στη σύναξη όλοι τι 'πε.
Μην οργιστεί και πει σε βάσανα να ρίξει τους Αργίτες.
Βαριά είν' η οργή των αρχοντόγεννων των βασιλιάδων πάντα'
τι ο ∆ίας τιµή τρανή ο βαθύγνωµος κι αγάπη τους χαρίζει.»
Μ' απ' το χοντρό λαό όποιον έπιανε µπροστά του να φωνάζει,
µε το ραβδί τον καταχέριζε και τον απόπαιρνε έτσι:
 «Ξεµυαλισµένε! Κάθου φρόνιµα καί γρίκα και τους άλλους

τι λεν, που στέκουνται πιο πάνω σου. Μα εσύ κιοτής κι ανάξιος!
κι ουδέ στη µάχη ουδέ στη σύναξη ποτέ σε λογαριάζουν.
Όλοι οι Αχαιοί µαθές θα κάνουµε τους αφεντάδες τώρα;
Το πολυβασιλίκι είναι άσκηµο! Ένας ας είναι ο αφέντης,
ένας ό ρήγας, σ' όποιον έδωκε του πονηρού του Κρόνου
ο γιος ραβδί και νόµους, πάνω τους σα βασιλιάς να ορίζει.»
Έτσι απ' τ' ασκέρι µέσα εδιάβαινε προστάζοντας, κι εκείνοι
ξανά στη µάζωξη από τ' άρµενα και τα καλύβια έτρεχαν
όλο φωνή, καθώς σε ακρόγιαλο πλατύ βροντάει το κύµα
 της πολυτάραχης της θάλασσας και τα πελάη µουγκρίζουν.

Οι άλλοι εκαθίζαν και στη θέση του κρατιόταν ο καθένας,
µόνο ο Θερσίτης ο ατσαλόστοµος φωνοκοπούσε ακόµα,
λόγια στο νου του που 'χεν άπρεπα πολλά, και τα πετούσε
δίχως ντροπή καµιά, µαλώνοντας µε τους ρηγάδες πάντα,
φτάνει ν' απάντεχε πώς θ' άσκωνε µες στους Αργίτες γέλιο.
Άντρας δεν έφτασε ασκηµότερος κάτω απ' της Τροίας το κάστρο'
κουτσός απ' το 'να πόδι, αλλήθωρος, µε χωνιασµένους ώµους,
που απά στο στήθος του εκαλύβωναν και πιο ψηλά θωρούσες
κεφάλι µυτερό, που απάνω του χνούδι πετούσε ανάριο.


Απ' όλους πιο ο Οδυσσέας τον µάχουνταν κι ο µέγας Αχιλλέας,
κι όλο µαζί τους ελογόφερνε· µα τώρα τα 'χε βάλει
µε τον αντρόκαρδο Αγαµέµνονα σκληρίζοντας' µαζί του
οι άλλοι θύµωναν κι αγανάχτιζαν Αργίτες. Τότε εκείνος
µε άγριες φωνές τον Αγαµέµνονα βάζει µπροστά µιλώντας:

«Υγιέ του Ατρέα, τι πάλι σου 'λειψε και τι παραπονιέσαι;
Χαλκό γεµάτα τα καλύβια σου και πλησµονή οι γυναίκες
οι διαλεχτές µες στα καλύβια σου, που εσένα πρώτα απ' όλους
οι Αργίτες δίνουµε, σαν πάρουµε κανένα κάστρο γύρα.
Μπας κι άλλο εσύ χρυσάφι ορέγεσαι, που κάποιος θα µας φέρει
 από τους Τρώες τους αλογάρηδες για ξαγορά του γιου του,

που εγώ δεµένο εδώ τον έσυρα για απ' τους Αργίτες άλλος;
Μη και καµιά γυναίκα νιούτσικη, να σε κερνά τον πόθο
κι αλάργα µόνος να τη χαίρεσαι; Μ' αυτό σωστό δεν είναι,
να 'σαι ο ρηγάρχης και το ασκέρι σου σε συφορές να ρίχνεις.
Κιοτήδες, τιποτένιοι, Αργίτισσες! τι Αργίτες πια δεν είστε!
Με τα καράβια πίσω ας γύρουµε στα σπίτια µας, κι αφήστε
-τούτον στην Τροία τ' αρχοντοµοίρια του να τα κλωσάει µονάχος,
να ιδεί, µας έχει αυτός στον πόλεµο, για δε µας έχει ανάγκη.
Ως και τον Αχιλλέα, πιο αντρόκαρδος που 'ναι απ' αυτόν, περίσσια
 τον καταφρόνεσε, τι του άρπαξε το αρχοντοµοίρι ατός του.

Μα του Αχιλλέα χολή δεν του 'µεινε, σου τα συχώρεσε όλα·
αλλιώς, Ατρείδη, λέω δε θά'σωνες άλλη αδικία να κάνεις.»
Τέτοια βρισίδια του Αγαµέµνονα του πρωτοστρατολάτη
ξεφώνιζε ο Θερσίτης, µα ο θεϊκός πετάχτηκε Οδυσσέας
µπροστά του και στραβοκοιτώντας τον αψιά τον αποπηρε:
« Θερσίτη εσύ γλωσσά, ατσαλόστοµε! Κι ας είσαι βροντολάλος,
σταµάτα! Να τα βάζεις µόνος σου µη θες µε βασιλιάδες·
τι πιο από σένα εγώ δε γνώρισα κιοτή κανένα, απ' όσους
τους γιους του Ατρέα ακλουθηξαν κι έφτασαν κάτω απ' της Τροίας το κάστρο.
 Σύντας µιλάς λοιπόν, στο στόµα σου µην πιάνεις τους ρηγάδες

και µην τους βρίζεις λογαριάζοντας να γύρεις στην πατρίδα'
τι ακόµα δεν το καλοξέρουµε µε µας τι θ' απογίνει,
µε δόξα πίσω αν θα γυρίσουµε, για ντροπιασµένοι οι Αργίτες.
Και τώρα εσύ τον Αγαµέµνονα, το γιο του Ατρέα, το ρήγα,
παίρνεις και βρίζεις, τι οι λιοντόκαρδοι του δίνουν τάχα Αργίτες
πολλά, κι εσύ κακολογώντας τον µιλάς και δε σωπαίνεις.
Τώρα έναν άλλο λόγο θα 'λεγα, πού σίγουρα θα γένει:
Αν όπως τώρα πάλε αστόχαστα σε βρω να φαφλατίζεις,
δε θέλω η κεφαλή στους ώµους της να στέκει του Οδυσσέα,


κι ουδέ πατέρα του Τηλέµαχου πια να µε κράζουν θέλω,
αν δε σε πιάσω και τα ρούχα σου µεµιάς εγώ σου βγάλω,
το απανωσκούτι, το πουκάµισο και της ντροπής το ρούχο,
κι αφού σε δείρω, από τη σύναξη κακοδαρµένο πίσω

σε στείλω µε κλαηµούς στα γρήγορα καράβια να γυρίσεις.»
Έτσι είπε εκείνος, και τον χτύπησε στην πλάτη και στους ώµους
µε το ραβδί, κι αυτός ελύγισε, τα κλάµατα τον πήραν,
στην πλάτη η σάρκα του αιµατόκοψε βαθιά µεµιάς κι επρήστη
απ' το χρυσό ραβδί, και τράβηξε να κάτσει δειλιασµένος·
πονούσε, σάστιζαν τα µάτια του και σφούγγιζε το κλάµα.
 Κι όλοι στα γέλια ξεκαρδίστηκαν, κι ας ήταν πικραµένοι,

κι έτσι µιλούσεν ο καθένας τους στο διπλανό γυρνώντας:
« Καλά ο Οδυσσέας αλήθεια αρίφνητα µας έχει κάνει ως τώρα,
πρώτος στη γνώµη µες στη σύναξη και πρώτος στους πολέµους'
µα τούτο τώρα που µας έκανε το πιο καλό είν' απ' όλα,
του κλωθοσούρτη ετούτου που 'φραξε, του φωνακλά, το στόµα.
∆ε θα 'χει πια η καρδιά του η αδιάντροπη ποτέ θαρρώ κουράγιο
να βρίσει πάλε τους ρηγάδες µας µε τα θρασόλογά του.»
Έτσι έλεαν, κι ο Οδυσσέας σηκώθηκεν ο καστροπολεµίτης
µε το ραβδί στο χέρι' δίπλα του µε κράχτη είδη εστεκόταν
 και φώναζε η Αθηνά η γλαυκόµατη στ΄ ασκέρια να σωπάσουν,

και πρώτοι και στερνοί το λόγο του να τον ακούσουν όλοι
οι Αργίτες τώρα, και τη γνώµη του καλά να στοχαστούνε.
Κι εκείνος µίλησε καλόγνωµος αναµεσό τους κι είπε:
«Υγιέ του Ατρέα, στο νου τους έβαλαν οι Αργίτες, πρωταφέντη,
θαρρώ να σε ντροπιάσουν άσκηµα µπρος στους ανθρώπους όλους·
το λόγο δεν κρατούν που σου 'δωκαν, ακόµα ως ξεκινούσαν
πέρα από το Άργος το αλογόθροφο στα µέρη εδώ, πριν πάρεις
πρώτα την Τροία την ωριοτείχιστη, να µη διαγύρουν πίσω.
Μ' αυτοί, παιδιά λες κι είναι ανήλικα για και γυναίκες χήρες,
 τους πήρε τώρα το παράπονο να γύρουν στην πατρίδα.

∆ε λέω, µπορεί κι από βαριέστισµα να θες να γύρεις πίσω'
τι κι ένα µήνα από το ταίρι σου µακριά να λείψεις µόνο,
βαρυγκοµίζεις στο πολύκουπο καράβι σου, που το 'χουν
φουρτούνες κλείσει χειµωνιάτικες και θάλασσα αγριεµένη.
Κι εµείς ακόµα εδώ βρισκόµαστε, κι έχουν κυλήσει χρόνια
εννιά! Γι' αυτό και δεν αγαναχτώ που τους Αργίτες τώρα
τους παίρνει µπρος στα δρεπανόγυρτα καράβια η βαρυγκόµια.
Κι όµως ντροπή είναι, τόσο που 'µεινες, να γύρεις µε άδεια χέρια.
Βαστάτε, φίλοι, υποµονέψετε λίγον καιρό, να ιδούµε,


τάχα σωστά 'ναι τα µαντέµατα του Κάλχα για δεν είναι'
τι όλοι καλά στο νου µας το 'χουµε κι είστε όλοι εσείς µαρτύροι,

εξόν απ' όσους πήραν κι έφυγαν οι Λάµιες του θανάτου,
σα χτες ακόµα, που τ' Αργίτικα καράβια στην Αυλίδα
να φέρουν συφορές µαζώχτηκαν στον Πρίαµο και στους Τρώες'
κι εµείς στη νεροµάνα ολόγυρα, µπρος στους βωµούς τους άγιους,
σφαχτάρια σφάζαµε αψεγάδιαστα στους αθανάτους, κάτω
απ' όµορφο πλατάνι, όπου 'τρεχε νερό κρουσταλλιασµένο.
Τρανό σηµάδι τότε φάνηκε: φίδι φριχτό, µε ράχη
κοκκινωπή, στο φως απ' του Ολύµπου σταλµένο τον αφέντη,
 πετάχτη απ' το βωµό και χύθηκε στον πλάτανο ν' ανέβει.

Κι ήταν εκεί µικρά κλωσόπουλα, νιογέννητα σπουργίτια,
στην άκρη ενός κλαριού, καί ζάρωναν κρυµµένα µες στα φύλλα,
οχτώ, κι εννιά µε τη µητέρα τους, που τα 'χε γεννηµένα.
Όµως το φίδι τότε τα 'φαγε, και τσίριζαν εκείνα
σπαραχτικά' κι η µάνα κλαίγοντας πετούσε ολόγυρα τους'
κι αυτό λυγάει κι απ' τη φτερούγα της την άρπαξε, ως θρηνούσε.
Μα τα σπουργίτια και τη µάνα τους σαν έφαγε το φίδι,
ο θεός που το 'χε στείλει τι 'καµε τρανό σηµάδι τότε'
τι ο γιος του Κρόνου του δολόπλοκου το πέτρωσε εκεί πάνω.
 Κι εµείς ασάλευτοι σαστίσαµε να ιδούµε τέτοιο θάµα,

το άγριο θεριό, που µας ετάραξε την άγια τη θυσία.
Μα ευτύς ό Κάλχας προφητεύοντας το λόγο επήρε κι είπε:
,,Τι τάχα επιάστη, µακροµάλληδες Αργίτες, η λαλιά σας;
Είναι για µας ο ∆ίας που το 'στειλε τρανό σηµάδι ετούτο,
αργό, άργοτέλεστο, µα αθάνατο θα µείνει το άκουσµα του.
Ως όλα τα σπουργίτια τα 'φαγε το φίδι και τη µάνα,
οχτώ, κι εννιά µε τη µητέρα τους, που τα 'χε γεννηµένα,
όµοια άλλα τόσα χρόνια φεύγοντας κι εµείς θ' αγωνιστούµε,
µ' απά στα δέκα το πλατύδροµο θα πάρουµε καστρί τους."
 Ο µάντης έτσι τότε µίλησε' τώρα αληθεύουν όλα.

Εδώ λοιπόν να µείνετε όλοι σας, καλαντρειωµένοι Αργίτες,
ωσότου πια του Πρίαµου πάρουµε το ξακουσµένο κάστρο.»
Είπε, κι οι Αργίτες βροντοφώναξαν, κι αντιλάλησαν άγρια
απ' τις τρανές φωνές τους τ' άρµενα τα βαθουλά τρογύρα,
ως στου Οδυσσέα τα λόγια εσύγκλιναν του αρχοντογεννηµένου.
Σηκώθη τότε κι είπε ο Νέστορας, ο γέρο αλογολάτης:
«Ωχού, παιδιά πώς είστε θα 'λεγα, για δέστε πώς µιλάτε,
άπλερα ακόµα, που για πόλεµο δεν έχουν να γνοιαστούνε.
Και τι θα µείνει από τις σύβασες καί τους παλιούς µας όρκους;


θα παν λοιπόν του ανέµου οι γνώµες µας κι οι αντρίστικες βουλές µας

κι οι άκρατες µας σπονδές καί τ' άδολα χεροσφιξίµατά µας;
τι να, λογοµαχούµε ανώφελα και τρόπο δεν µπορούµε
να βρούµε γλιτωµού, κι ας µένουµε τόσα εδώ πέρα χρόνια.
Ύγιέ του Ατρέα, µα εσύ µε αλύγιστη βουλή, καθώς και πρώτα,
τράβα µπροστά και σε άγριους πόλεµους κυβέρνα τους Αργίτες,
κι αυτούς παράτα τους να τρώγουνται, τον έναν δυο, που αλάργα
από τους άλλους θα στοχάζουντανδουλειές του ανέµου ετούτες!
στο Άργος να γύρουν, µην κατέχοντας, αληθινό είναι τάχα
για ψεύτικο του ∆ία το τάξιµο του βροντοσκουταράτου.
 Εγώ σας λέω, µαζί µας σύγκλινε του Κρόνου ο γιος ο γαύρος

τη µέρα εκείνη που στα γρήγορα καράβια τους οι Αργίτες
µπαίναν, στους Τρώες το µαύρο θάνατο και το χαµό να φέρουν
κι άστραφτε ο ∆ίας δεξιά, καλότυχα σηµάδια δείχνοντας µας.
Ας µη βιαστεί λοιπόν κανένας µας να γύρει στην πατρίδα,
πριν κάποιου Τρώα το ταίρι αρπάζοντας πλαγιάσει στο πλευρό της,
να γδικηθεί τα λαχταρίσµατα, τους θρήνους της Ελένης.
Μα όποιος καλά και σώνει βάλθηκε να γύρει στην πατρίδα,
στο καλοκούβερτο καράβι του για ας βάλει χέρι, αν θέλει
ο Χάρος να τον βρει κι η Μοίρα του πιο πρώτα από τους άλλους!
 Μα τώρα ατός σου, ρήγα, λόγιασ' το και γρίκα και τους άλλους·

του πεταµού δε θα 'ναι ο λόγος µου, που 'χεις ν' ακούσεις τώρα:
τους άντρες χώρισε, Αγαµέµνονα, φυλές φυλές και φάρες,
φάρα από φάρα να 'χει βόηθηση κι η µια φυλή απ' την άλλη.
Αν έτσι τό' κανες και σ' άκουγαν οι Αργίτες, θα µπορούσες
µες στους στρατιώτες και στους άρχοντες να ξέρεις ποιος κιοτεύει
και ποιος ατρόµητος' τι ξέχωρα θα πολεµάει καθένας'
να ιδείς, από θεού το θέληµα το κάστρο δε θα πάρεις,
για κι ο στρατός δειλιάει και πόλεµο να κάνει δεν κατέχει.»
Κι ο πρωταφέντης Αγαµέµνονας του απηλογήθη τότε:
 «Αλήθεια, τους Αργίτες, γέροντα, ξανά νικάς στη γνώµη.

Να 'ταν, πατέρα ∆ία κι Απόλλωνα, και συ, Αθηνά µου, να 'χα
σαν τούτον δέκα συβουλάτορες Αργίτες, δε θ' αργούσε
το κάστρο τότε να γονάτιζε του Πριάµου του ρηγάρχη,
γοργά πεσµένο µες στα χέρια µας, στην άκρη του σπαθιού µας.
Μα ό γιος του Κρόνου πίκρες µου 'δωκεν ο βροντοσκουταράτος
σε ξεσυνέριες ανωφέλευτες κι αµάχες ρίχνοντας µε.
Ετσι ο Αχιλλέας κι εγώ επιαστήκαµε για µια κοπέλα τώρα
µε άσκηµα λόγια, όµως εθύµωσα πρώτος εγώ µαζί του.
Μ' αν πάλε κάποτε µονιάσουµε, δε θα µπορέσουν τότε

 οι Τρώες ουδέ στιγµή από πάνω τους τη συφορά να διώξουν.

Μα συρτέ τώρα, γιοµατίσετε, στη µάχη για να µπούµε.
Καλά ακονίστε τα κοντάρια σας, καλά και τα σκουτάρια
γνοιαστείτε τα, καλά και στα γοργά φαριά να φανέ δώστε,
καλά τ' αµάξια σας κοιτάχτε τα, για πόλεµο σιαχτείτε,
οληµερίς ν' αντροπαλέψουµε σε φρενιασµένο αγώνα'
τι αναπαµό δεν είναι να 'χουµε καθόλου, ουδέ µιας ώρας,
ως να χωρίσει η νύχτα πέφτοντας τα λυσσασµένα ασκέρια.
θα ιδρώσει το λουρί στο στήθος µας του σκουταριού, που σκέπει
τους άντρες' στο κοντάρι ολόγυρα το χέρι θ' αποστάσει,
 Θα ιδρώσουν τ' άλογά µας σέρνοντας τα τορνεµένα αµάξια.

Μα όποιον ιδώ µακριά απ' τον πόλεµο να κοντοστέκει ξάργου,
δίπλα στα πλοία τα δρεπανόγυρτα του κάκου θα γυρέψει
να µου γλιτώσει' τα όρνια γρήγορα θα τόνε φαν κι οι σκύλοι!»
Είπε, κι οι Αργίτες βροντοχούγιαξαν, ως κύµα που µουγκρίζει·
σε απόγκρεµο γιαλό, σαν έρχεται νοτιά και το σηκώσει
σε κάβο ξάγναντο, που κύµατα ποτέ δεν του απολείπουν,
µε όποιο λογής αγέρα, που φυσάει µια δώθε και µια κείθε.
Κι ως πετάχτηκαν όρθιοι, σκόρπισαν τραβώντας στα καράβια,
φωτιές άναψαν στα καλύβια τους και σύνταζαν το γιόµα.
 Κι έσφαζεν άλλος σε άλλο αθάνατο θεό, παρακαλώντας

να τον γλιτώσει από τα κίντυνα της µάχης κι απ' το Χάρο.
Ωστόσο ό µέγας Αγαµέµνονας ο πρωταφέντης σφάζει
ταύρο παχύ, πενταχρονίτικο στο γαύρο υγιό του Κρόνου,
κι απ' τους Αργίτες πήρε κάλεσε τους πιο τρανούς γερόντους.
Και πρώτα κράζει να 'ρθει ο Νέστορας κι ο Ιδοµενέας ο ρήγας,
µετά τους δυο τους Αίαντες φώναξε καί τον τρανό ∆ιοµήδη,
στερνά τον Οδυσσέα προσκάλεσε, ποτ 'χε του ∆ία τη γνώση.
Μόνο ο Μενέλαος ο βροντόφωνος ακάλεστος επήγε,
καλά τον αδερφό του ξέροντας, το πόσες έγνοιες είχε.


Τ' αγιοκριθάρια τότε παίρνοντας τριγύρισαν τον ταύρο,
κι o πρωταφέντης Αγαµέµνονας ευκήθη αναµεσό τους:
« Ουράνιε ∆ία, µελανοσύγνεφε, περίλαµπρε, µεγάλε,
δώσε, πριν πέσει ο γήλιος σήµερα και πάρει το σκοτάδι,
να ρίξω καταγής συθέµελο του Πριάµου το παλάτι
αθαλωµένο, και τις πόρτες του να κάψω µε άγρια φλόγα,
να σκίσω το χιτώνα του Έχτορα στο στήθος του ξεσκλίδια
µε το κοντάρι, και τρογύρα του να κοίτουνται οι σύντροφοι
στον κουρνιαχτό σωρός, τ' απίστοµα, δαγκώνοντας το χώµα.»

Έτσι είπε εκείνος, µα δεν του 'στρεξε του Κρόνου ο γιος τη χάρη,
 µον 'δέχτη τα σφαχτά και του 'γραφε κι άλλους καηµούς περίσσιους,

Κι ως ευκηθήκαν και πασπάλισαν µετά τ' αγιοκριθάρια,
τον ταύρο τον παχύ άναλαίµισαν, τον σφάξαν και τον γδάραν,
χώρισαν τα µεριά, τα τύλιξαν τρογύρα µε τη σκέπη
διπλώνοντας τη, κι από πάνω τους κοµµάτια κρέας πιθώσαν.
Σε µαδηµένα τότε τα 'καιγαν κλαριά, κι από τη σούβλα
τα σωθικά περνώντας ύστερα πα στη φωτιά τα ψήναν.
Και σύντας τα µεριά αποκάηκαν και γεύτηκαν τα σπλάχνα,
λιάνισαν τ' άλλα και περνώντας τα στις σούβλες να τα ψήνουν
επήραν γνοιαστικά, κι ως ψήθηκαν, τ' αποτραβήξαν όλα.
 Κι απ' τις δουλειές αυτές σα σκόλασαν κι ετοίµασαν τις τάβλες,

έτρωγαν, κι είχεν, ως εταίριαζε, καθείς το µερτικό του.
Και σύντας του πιοτού θαράπεψαν και του φαγιού τον πόθο,
πρώτος κινάει το λόγο ο Νέστορας, ο γέρο αλογολάτης:
« Ύγιέ του Ατρέα, τρανέ Αγαµέµνονα, ρηγάρχη τιµηµένε,
µε την κουβέντα εδώ ας µη χάνουµε καιρό, κι ας µην ξαργούµε
πια τη δουλειά, που µες στα χέρια µας µας έχει βάλει ο ∆ίας.
Οµπρός, τους Αχαιούς οι κράχτες µας τους χαλκοθωρακάτους
ας τους µαζέψουν όλους, κράζοντας ολούθε στα καράβια.
Κι εµείς, ως είµαστε, στ' Αργίτικα φαρδιά ληµέρια ας πάµε
 όλοι µαζί, µιαν ώρα αρχύτερα να κονταροκρουστούµε.»

Είπε, κι ο µέγας Αγαµέµνονας συνάκουσε το λόγο,
κι ευτύς τους κράχτες τους βροντόφωνους να κράξουνε προστάζει,
οι Αργίτες όλοι οι µακροµάλληδες στον πόλεµο να µπούνε.
Κι ως έκραζαν αυτοί, συνάζουνταν µε βιάση ευτύς εκείνοι.
Κι όσοι τρανοί ρηγάδες βρέθηκαν στου γιου του Ατρέα, τ' ασκέρια
γοργά ορδινιάζαν, κι η γλαυκόµατη µαζί Αθηνά, κρατώντας
το βροντοσκούταρο το ατίµητο κι αθάνατο κι αιώνιο,
που κρόσσια είχε εκατό και ολόχρυσα κρέµονταν από κάτω,
όλα καλοπλεµένα, κι άξιζαν βόδια εκατό καθένα.


Με τούτο σύφλογη προσδιάβαινε τ' Αργίτικα τ' ασκέρια
και να κινήσουν τους ξεσήκωνε, σε καθενός το στήθος
ξυπνώντας τη λαχτάρα γι' άσωστους αγώνες και πολέµους.
Και ξάφνου πιο γλυκός ο πόλεµος τους φάνη τώρα απ' ό,τι
µε τα βαθιά καράβια να' γερναν στη γη την πατρική τους.
Πώς τρώει φωτιά χαλάστρα ολόγυρα θεριακωµένο δάσο,

ψηλά σε ακρόβουνο, και φαίνεται το λάµπισµα απ' αλάργα·
όµοια κι αυτοί, ως κινούσαν, ξάστραφταν µες στα χαλκάρµατά τους'
κι η φλόγα τον αιθέρα σκίζοντας ανέβαινε στα ουράνια.
Κι αυτοί, καθώς πουλιά πετούµενα, για µακρολαιµουδάτοι
 κύκνοι για χήνες για και γερανοί, κοπαδιαστά πετούνε

στις ρεµατιές του Κάστρου ολόγυρα, στο ασιανό λιβάδι,
χαρά γεµάτα, φτερακίζοντας ολούθε, κι ως καθίζουν,
χαλνούν τον κόσµο, πληµµυρίζοντας τον κάµπο απ' τις κραξιές τους'
όµοια κι αυτοί σωρός απ' τ' άρµενα κι απ' τά καλύβια µέσα
στον κάµπο εχύνουνταν του Σκάµαντρου' κι η γη βροντοµαχούσε
άγρια απ' τά πόδια των αλόγων τους µαζί και τα δικά τους.
Και στάθηκαν στο λουλουδόσπαρτο σκαµαντρινό λιβάδι
αρίφνητοι, όσα τ' ανοιξιάτικα λουλούδια και τα φύλλα.
Πώς µύγες σύγνεφο µαζεύουνται πυκνό, κι ολούθε γύρα
 φτεροκοπούν στριφογυρίζοντας σε κοπαδίσια στρούγκα

την άνοιξη, καθώς ξεχείλισε στους αρµεγούς το γάλα'
τόσοι κι Αργίτες µακροµάλληδες εστέκουνταν στον κάµπο
στους Τρώες αντίκρυ, λαχταρίζοντας να τους κατασπαράξουν.
Πώς ξεχωρίζουν οι γιδάρηδες τα γίδια δίχως κόπο,
που σκορπισµένα ανακατώθηκαν την ώρα που βοσκούσαν'
όµοια κι εκείνους οι ρηγάδες τους χώριζαν κι ορδινιάζαν
να µπουν στη µάχη· κι ο Αγαµέµνονας στη µέση ο πρωταφέντης
ίδιος ο ∆ίας ο κεραυνόχαρος στην κεφαλή, στα µάτια'
στο στήθος Ποσειδώνας έµοιαζε, στη µέση σαν τον Άρη.
 Πώς ταύρος από τ' άλλα ζωντανά µες στο κοπάδι ο πρώτος,

κι απ' τις γελάδες, γύρα ως βοσκούνε, περίσσια ξεχωρίζει'
όµοια του Ατρέα το γιο εµεγάλυνε τη µέρα εκείνη ο ∆ίας,
τρανό µες στους πολλούς, περίλαµπρο στους αντρειωµένους µέσα.
Πέστε µου τώρα, Μούσες, που έχετε τον Όλυµπο παλάτι
τι είστε θεές κι ολούθε τρέχετε, κατέχετε τα πάντα'
εµείς καν τίποτα δεν ξέρουµε, τη φήµη µόνο ακούµε
σαν ποιους οι Αργίτες είχαν άρχοντες και πρωτοστρατολάτες·
τι όλο το πλήθος είναι αβόλετο να πω, να νοµατίσω,
κι ακόµα δέκα αν είχα στόµατα και δέκα αν είχα γλώσσες
 κι ασύντριφτη λαλιά και χάλκινη καρδιά στα σωθικά µου'

εξόν αν σεις, οι Μούσες του Ολύµπου, του Βροντοσκουταράτου

οι κόρες, πόσοι έφτασαν λέγατε κάτω απ' της Τροίας το κάστρο.
Μα πόσα εγώ θα πω ήταν τ' άρµενα και ποιοι τα κυβερνούσαν.
[ΚΑΤΑΛΟΓΟΣ ΤΩΝ ΚΑΡΑΒΙΩΝ]
Σηµείωση:
Ο Κατάλογος των Καραβιών είναι το µόνο
µέρος που δεν έχει µεταφραστεί από τους
Ν. Καζαντζάκη - Ι.Θ. Κακριδή, για
λόγους που αναφέρονται στον Πρόλογο του
βιβλίου τους.
Η µετάφραση που ακολουθεί είναι πεζό
κείµενο της Όλγας Κοµνηνού-Κακριδή και
έχει εδώ προστεθεί ως ξένο βοηθητικό
τµήµα.

 November,  :
Alexandros.HELLENICdata Server
http://www.kat.gr

Ιλιάδας Β
Κατάλογος των Καραβιών
Μετάφραση: Όλγα Κοµνηνού-Κακριδή
 τα ξέρετε όλα' εµείς µόνο τη φήµη ακούµε και δεν ξέροµε

τίποτε: ποιοι ήταν οι αρχηγοί των ∆αναών και οι κυβερνήτες;
Για τους πολλούς δε θα µπορούσα να µιλήσω, ούτε να πω τα
ονόµατα τους, κι 'αν ακόµα είχα δέκα γλώσσες και δέκα
στόµατα και φωνή που δεν θα έσπαζε και είχα ατσαλένια
 καρδιά µέσα µου, εκτός αν οι Ολυµπιάδες Μούσες, οι κόρες

του ∆ία που κρατεί την αιγίδα, µου θύµιζαν πόσοι ήρθαν
κάτω από το Ίλιο. Εγώ θα πω τους αρχηγούς των καραβιών
και πόσα ήταν τα καράβια, από την αρχή ως το τέλος.
Οι Βοιωτοί είχαν αρχηγούς τον Πηνέλεο και το Λήϊτο,
 τον Αρκεσίλαο, τον Προθοήνορα και τον Κλονίο· αυτοί που

κατοικούσαν στην Υρία και στην πετρώδη Αυλίδα και στο
Σχοίνο και στο Σκώλο και στον Ετεωνό µε τα πολλά φαράγγια,
στη Θέσπεια και στη Γραία και στην ευρύχωρη Μυκαλησσό, και αυτοί
που κατοικούσαν γύρω στο Άρµα και στο Ειλέσιο και στις Ερυθρές,
 και αυτοί που είχαν τον Ελεώνα και την Ύλη και την Πετεώνα,

και την Ωκαλέη και την Μεδεώνα, την καλοχτισµένην πολιτεία,
τις Κώπες και την Εύτρηση και την Θίσβη µε τα πολλά περιστέρια
και εκείνοι που είχαν την Κορώνεια και τον χλοερό Αλίαρτο,
και αυτοί που είχαν την Πλάταια, και εκείνοι που κατοικούσαν
 στο Γλισάντα, και αυτοί που είχαν τις Υποθήβες,

την καλοχτισµένη πολιτεία, και τον ιερό Ογχηστό,
το ωραίο άλσος του Ποσειδώνα, και αυτοί που είχαν την Άρνη
την πολυστάφυλη και τη Μίδεια και την πανίερη Νίσα
και την Ανθηδόνα, που είναι τελευταία προς τη θάλασσα.
 ∆ικά τους ήρθαν τι πενήντα καράβια και σε καθένα µέσα ήταν

εκατόν είκοσι νέοι Βοιωτοί. Εκείνοι πάλι που κατοικούσαν
την Αστιληδόνα και τον Μινύειο Ορχοµενό είχαν αρχηγό τον
Ασκάλαφο και τον Ιάλµενο, τους γιους του Άρη· αυτούς τους
γέννησε στο ∆υνατό τον Άρη στο παλάτι του Άκτορα, του γιου του
 Αζέα, η Αστυόχη· η ντροπαλή παρθένα είχε ανεβή στο ανώι,

κι' εκείνος πήγε κρυφά και πλάγιασε κοντά της.

Αυτούς τους ακολουθούσαν τριάντα βαθιά καράβια.
Ο Σχεδίος και ο Επίστροφος, γιοι του Ιφίτου, που ήταν
γιος του µεγαλόψυχου του Ναυβόλου, ήταν αρχηγοί στους Φωκείς,
 που είχαν την Κυπάρισσο και την απόγκρεµη Πύθωνα και την πανίερη Κρίσα

και τη ∆αυλίδα και τον Πανοπέα, και σ' αυτούς που κατοικούσαν στην
Ανεµώρεια και την Υάµπολη, και σ' αυτούς που ζούσαν κοντά στο θείο
ποταµό Κηφισό, και που είχαν τη Λίλαια πάνω στις πηγές του Κηφισού.
Μαζί µ' αυτούς ακολουθούσαν σαράντα µαύρα καράβια.
 Αυτοί τακτοποιούσαν δραστήρια τις γραµµές των Φωκέων

και οπλίζονταν κοντά στους Βοιωτούς προς τα αριστερά.
Τους Λοκρούς τους κυβερνούσε ο γρήγορος Aίας ο γιος του Οϊλέα,
πιο µικρόσωµος, όχι τόσος όσος ο Αίας ο γιος του Τελαµώνα,
άλλα πολύ πιο µικρός. Ήταν µικρόσωµος και φορούσε λινό θώρακα,
 στο κοντάρι όµως ξεπερνούσε όλους τους Έλληνες και τους Αχαιούς.

Αυτοί κατοικούσαν στον Κύνο και στον Οπούντα και στην Καλλίαρο
και στη Βήσσα και στη Σκάρφη και στις όµορφες Αυγειές και στην
Τάρφη και στο Θρόνιο κοντά στο ρέµα του Βοάγριου.
Αυτόν τον ακολουθούσαν σαράντα µαύρα καράβια των Λοκρών,
 που κατοικούσαν απέναντι από την ιερή την Εύβοια.

Σ' αυτούς που είχαν την Εύβοια, τους γεµάτους ορµή Άβαντες,
και τη Χαλκίδα και την Ερέτρια και την Ιστιαία µε τα πολλά σταφύλια
και την παραθαλάσσια Κήρινθο και την αψηλή πολιτεία του ∆ίου,
και σ' αυτούς που είχαν την Κάρυστο και σε όσους κατοικούσαν τα Στύρα,
 σ' αυτούς πάλι αρχηγός ήταν ο Ελεφήνορας, ο ακόλουθος του Άρη,

ο γιος του Χαλκώδοντα, ο αρχηγός στους γενναίους Άβαντες.
Αυτόν τον ακολουθούσαν οι ορµητικοί Άβαντες που είχαν µακριά µαλλιά
από πίσω µόνο' πολεµιστές που µε τα κοντάρια τους που πρόβαλλαν
λαχταρούσαν να σπάσουν τους θώρακες γύρω από τα στήθη των έχθρων
 µαζί µ' αυτούς ακολουθούσαν σαράντα µαύρα πλοία.

Εκείνοι πάλι που είχαν την Αθήνα την καλοχτισµένη
πολιτεία, το δήµο του γενναίου Ερεχθέα, που γεννηµένο
από την έφορη γη τον είχε ανάθρεψει, η Αθηνά, η κόρη
του ∆ία, και τον εγκατέστησε να καθίση στην Αθήνα, στον
 πλούσιο ναό της. Εκεί οι νέοι των Αθηναίων θυσιάζοντας

του κάθε χρόνο ταύρους και αρνιά γυρεύουν να τον εξευµενίσουν.
Αυτοί είχαν αρχηγό το Μενεσθέα, το γιο του Πετεού.
Όµοιος του δε στάθηκε ακόµα πάνω στη γη άλλος άξιος
σαν κι' αυτόν να παρατάζη άρµατα και ασπιδοφόρους άντρες·
 µόνο ο Νέστορας τον ανταγωνιζόταν, γιατί ήταν µεγαλύτερος του.

Μαζί µ' αυτόν ακολουθούσαν πενήντα µαύρα καράβια.
Ο Αίας από τη Σαλαµίνα οδηγούσε δώδεκα καράβια που τα έφερε
και τα έβαλε να σταθούν εκεί που στέκονταν οι φάλαγγες των Αθηναίων.
Και εκείνοι που είχαν το Άργος και την περιτειχισµένη
 ΤύρινΘα, την Ερµιόνη και την Ασίνη, που έχουν βαθύ κόλπο,

την Τροιζήνα και τις Ηιόνες και την Επίδαυρο µε τα αµπέλια,
και ίσοι γιοί των Αχαιών είχαν την Αίγινα και την
Μάσητα, σ' αυτούς ήταν αρχηγοί ο βροντόφωνος ∆ιοµήδης
και ο Σθένελος, ο γιος του ένδοξου Καπανέα· µαζί µ' αυτούς
 τρίτος πήγαινε ο Ευρύαλος, ο ισόθεος άντρας,

ο γιος του βασιλιά Μηκιστέα, του γιου του Ταλαού.
Σ' όλους µαζί αρχηγός ήταν ο βροντόφωνος ∆ιοµήδης,
και µαζί µ' αυτούς ακολουθούσαν ογδόντα µαύρα καράβια.
Εκείνοι που είχαν τις Μυκήνες, την καλοχτισµένη πολιτεία,
 και την πλούσια Κόρινθο και τις καλοχτισµένες Κλεωνές,

και ζούσαν στις Ορνειές και στην όµορφη Αραιθυρέη
και στην Σικυώνα, όπου πρώτα βασίλευε ο Άδραστος,
και εκείνοι που είχαν την Υπερησία και την ψηλή Γονούσα
και την Πελλήνη, και όσοι κατοικούσαν στο Αίγιο και σε
 όλη την έκταση του Αιγιαλού, και γύρω στην πλατιά Ελίκη,

σ' αυτών τα εκατό καράβια αρχηγός ήταν ο βασιλιάς Αγαµέµνονας,
ο γιος του Ατρέα. Μαζί µ' αυτόν ακολουθούσε εξαιρετικά πολυάριθµος
και πολύ αντρειωµένος στρατός· κι' αυτός ο ίδιος φόρεσε τον λαµπρό
χαλκό οπλισµό του καµάρανοντας και ξεχώριζε ανάµεσα σε όλους τους ήρωες,
 γιατί ήταν ο καλύτερος απ' όλους και οδηγούσε εξαιρετικά πολυάριθµο στρατό. Αυτοί πάλι που

είχαν την βαθουλή Λακεδαίµονα µε τις πολλές χαράδρες, και τη Φάρη και τη Σπάρτη και την
Μέσση µε τα πολλά πεpιστέρια,
και αυτοί που κατοικούσαν στις Βρυσειές και στις όµορφες Αυγειές και αυτοί που είχαν τις
Αµυκλές και το Έλος, την παραθαλάσσια πολιτεία,
 και αυτοί που είχαν το Λάα και ζούσαν στην Οίτυλο,

σ' αυτών τα εξήντα καράβια αρχηγός ήταν ο αδελφός του,
ο βροντόφωνος Μενέλαος. Αυτοί οπλίζονταν χωριστά'
και αναµεσά τους πήγαινε ο ίδιος έχοντας πίστη στο ζήλο του,
ξεσηκώνοντας τους για πόλεµο· και πάρα πολύ λαχταρούσε
 στην ψυχή του να ξεπληρώση τις λαχτάρες και τους στεναγµούς της Ελένης.

Εκείνοι που ζούσαν στην Πύλο και στην όµορφη Αρήνη και στο Θρύο,
το πέρασµα του Αλφειού, και στο καλοχτισµένο Αιπύ, και αυτοί που κατοικούσαν στον

Κυπαρισσούντα και στην Αµφιγένεια και στην Πτελεό
και στα Έλος και στο ∆ώριο, όπου οι Μούσες αντάµωσαν το Θάµυρη
 το Θράκα και τον έκαναν να πάψη να ψάλλη,

καθώς ερχόταν από την Οιχαλία, από τον Εύρυτο τον Οιχαλέα·
γιατί στην ξιπασιά του βεβαίωνε πως θα νικήση,
ακόµα και αν οι ίδιες οι Μούσες έψαλλαν, οι κόρες του ∆ία
που βαστά την αιγίδα. Κι' εκείνες θύµωσαν και τον κατάστρεψαν:
 του πήραν το θείο τραγούδι και τον έκαµαν να ξεχάση την τέχνη της κιθάρας. Σ' αυτούς αρχηγός

ήταν ο αρµατοµάχος ο Νέστορας από τη Γερήνια,
και µαζί µ' αυτόν ακολουθούσαν ενενήντα βαθιά καράβια.
Αυτοί που είχαν την Αρκαδία κάτω από το υψηλό βουνό
της Κυλλήνης, κοντά στον τύµβο- του Αίπυτου,
 όπου ζούνε άντρες που πολεµούν από κοντά, και αυτοί που ζούσαν

στο Φενεό και στον Ορχοµενό µε τα πολλά πρόβατα και στη Ρίπη
και στη Στρατία και στην ανεµοδαρµένη Ενίσπη και είχαν την Τεγέα
και την όµορφη Μαντινεία, και είχαν τη Στύµφαλο και κατοικούσαν στην Παρρασία, σ' αυτών τα
εξήντα πλοία αρχηγός ήταν ο γιος του
 Αγκαίου, ο βασιλιάς Αγαπήνορας, και πολλοί Αρκάδες που ήξεραν

καλά να πολεµούν είχαν µπη σε καθένα πλοίο. Γιατί ο ίδιος ο
βασιλιάς του στρατού Αγαµέµνονας τους είχε δώσει καράβια
µε όµορφο κατάστρωµα να περάσουν τον κρασάτο πόντο,
επειδή αυτοί δεν ανακατεύονταν µε τις δουλειές της θάλασσας.
 Αυτοί πάλι που κατοικούσαν στο Βουπράσιο και στη θεία Ήλιδα,

όση έκταση κλείνουν γύρω γύρω η Υρµίνη και η Μύρσινος,
που βρίσκεται εντελώς στην άκρη, και ο Ωλένιος βράχος και στο Αλήσιο, αυτοί είχαν τέσσερις
αρχηγούς, και τον καθένα τον ακολουθούσαν
δέκα γοργά πλοία, και πολλοί Επειοί είχαν µπη µέσα.
 Τα πρώτα είκοσι τα οδηγούσαν ο Αµφίµαχος και ο Θάλπιος,

γιοι ο ένας του Κτέατου, ο άλλος του Εύρυτου, εγγονοί του Άκτορα.
Στα άλλα δέκα ήταν αρχηγός ο δυνατός ∆ιώρης, ο γιος του Αµαρυγκέα'
Στα τελευταία δέκα αρχηγός ήταν ο θεόµορφος Πολύξενος,
γιος του βασιλιά Αγασθένη, του γιου του Αυγεία.
 Εκείνοι που ήταν από το ∆ουλίχιο και τις Εχινάδες,

τα ιερά νησιά, που βρίσκονται πέρα από τη θάλασσα,
αντίκρυ στην Ήλιδα, είχαν αρχηγό τον Φυλείδη Μέγη,
τον όµοιο µε τον Άρη, που τον γέννησε ο αγαπηµένος
του ∆ία αρµατοµάχος Φυλέας, πού κάποτε µετανάστεψε στο ∆ουλίχιο,


γιατί θύµωσε µε τον πατέρα του. Αυτόν τον ακολουθούσαν σαράντα

µαύρα πλοία. Ο Οδυσσέας πάλι οδηγούσε τους γενναίους Κεφαλλήνες,
που είχαν την Ιθάκη και το πυκνόφυλλο Νήριτο, και ζούσαν στα Κροκύλεια και στην τραχιά
Αιγίλιπα, και αυτούς που είχαν τη Ζάκυνθο και αυτούς που κατοικούσαν στη Σάµο, και αυτούς
που είχαν τη στεριά και αυτούς
 που κατοικούσαν αντίπερα. Σ' αυτούς αρχηγός ήταν ο Οδυσσέας ο ίσος

µε το ∆ία στη σύνεση, και µαζί µ' αυτόν ακολουθούσαν δώδεκα καράβια
µε κοκκινοβαµµένα τα πλευρά τους. Στους Αιτωλούς αρχηγός ήταν ο Θόας,
ο γιος του Ανδραίµονα, σ' αυτούς που κατοικούσαν στην Πλευρώνα,
στην Ώλενο και στην Πυλήνη και στην παραθαλάσσια Χαλκίδα
 και στην πετρώδη Καλυδώνα- γιατί δεν ζούσαν πια οι γιοι του

γενναίου Οινέα' ούτε και ο ίδιος ζούσε πια,
και είχε πεθάνει και ο ξανθός Μελέαγρος.
Σ' αυτόν λοιπόν είχε ανατεθη να κυβερνά σε όλα τους Αιτωλούς·
µαζί του ακολουθούσαν σαράντα µαύρα πλοία.
 Στους Κρήτες αρχηγός ήταν ο ένδοξος στο δόρυ Ιδοµενέας,

σ' αυτούς πού είχαν την Κνωσό και τη Γόρτυνα την περιτειχισµένη
και τη Λύκτο και τη Μίλητο και την ασπροχώµατη Λύκαστο και τη Φαιστό
και το Ρύτιο, πολιτείες καλοκατοικηµένες, και στους άλλους που ζούσαν
στην Κρήτη την εκατόµπολη. Σ' αυτούς αρχηγός ήταν ο Ιδοµενέας
 ο ένδοξος στο δόρυ και ο Μυριόνης ο όµοιος µε τον Ενυάλιο, που σκοτώνει τους άντρες. Μαζί µ'

αυτούς ακολουθούσαν ογδόντα µαύρα καράβια.
Ο Τληπόλεµος ο γιος του Ηρακλή, ωραίος και µεγαλόσωµος,
οδηγούσε τα εννέα πλοία των περήφανων Ροδίων,
από τη Ρόδο, αυτών που κατοικούσαν στη Ρόδο, µοιρασµένοι
 σε τρεις πολιτείες, στη Λίνδο, στην Ιαλυσό και στην

Κάµειρο την ασπροχώµατη. Σ' αυτούς αρχηγός ήταν ο ένδοξος
στο δόρυ Τληπόλεµος, αυτός που τον είχε γεννήσει η
Αστυόχεια στο δυνατό Ηρακλή. Την είχε πάρει ο Ηρακλής
από την Εφύρη, από τον ποταµό Σελλήεντα, αφού
 κυρίεψε πολλές πολιτείες από διόθρεφτους δυνατούς άντρες.

Ο Τληπόλεµος, µόλις µεγάλωσε µέσα στο καλοδεµένο παλάτι,
σκότωσε τον αδελφό της µητέρας του πατέρα του,
τον Λικύµνιο, πού είχε πια γεράσει, τον ακόλουθο του
Άρη. Έφτιαξε λοιπόν βιαστικά καράβια, µάζεψε πολύ
 λαό και άνοιξε πανιά φεύγοντας· γιατί τον είχαν απειλήσει

οι άλλοι γιοί και οι εγγονοί του δυνατού Ηρακλή. Αυτός
λοιπόν ήλθε στη Ρόδο περιπλανηµένος και βασανισµένος·
εκεί εγκαταστάθηκαν χωρισµένοι σε τρεις φυλές, και ο ∆ίας

ο γιος του Κρόνου που βασιλεύει στους θεούς και στους
 ανθρώπους τους αγάπησε και τους πληµµύρισε µε θαυµαστό πλούτο.

Ο Νιρέας πάλι από τη Σύµη οδηγούσε τρία συµµετρικά καράβια,
ο Νιρέας, ο γιος της Αγλαΐας και του βασιλιά Χαρόπου,
ο Νιρέας, υστέρα από τον αψεγάδιαστο γιο του Πηλέα από όλους
τους ∆αναούς που ήρθαν κάτω από το Ίλιο ο πιο όµορφος άντρας'
 αλλά δεν είχε πολλή δύναµη, γιατί τον ακολουθούσε λίγος στρατός.

Σ' αυτούς πάλι που είχαν τη Νίσυρο και την Κάρπαθο και την Κάσο
και την Κω, την πόλη του Ευρύπυλου, και τα νησιά τις Καλύδνες,
αρχηγός ήταν ο Φείδιππος και ο Άντικρος,
οι δυο γιοι του βασιλιά Θεσσαλού, του γιου του Ηρακλή.
 Μ' αυτούς µαζί ακολουθούσαν τριάντα βαθιά καράβια. Και τώρα, αυτοί που κατοικούσαν στο

Πελασγικό Άργος, και αυτοί που ζούσαν στην Άλο και στην Αλόπη, και στην Τραχίνα, και όσοι
είχαν τη Φθία και την Ελλάδα
µε τις όµορφες γυναίκες και λέγονταν Μυρµιδόνες και Έλληνες και Αχαιοί, αυτοί είχαν πενήντα
καράβια, και αρχηγός τους ήταν ο Αχιλλέας.
 Αυτοί όµως δεν είχαν στο νου τους τώρα τον πόλεµο τον καταραµένο·

γιατί δεν είχαν ποιόν να οδηγήση τις γραµµές τους·
γιατί ο γρήγορος στα πόδια θειος Αχιλλέας καθόταν στα καράβια θυµωµένος για την κόρη, την
οµορφοµαλλούσα κόρη του Βρισέα, που ύστερα
από βαρύ πόλεµο την είχε διαλέξει από τη Λυρνησσό για τον
 εαυτό του, όταν κυρίεψε τη Λυρνησσό και τα τείχη της Θήβας,

και σκότωσε τον Μύνητα και τον Επίστροφο, τους κονταροµάχους
γιους του βασιλέα του Εύηνου του γιου του Σελήπιου.
Εξ αιτίας της πικραµένος εκείνος καθόταν άπρακτος,
γρήγορα όµως έµελλε να ξεσηκωθή πάλι.
 Εκείνοι που είχαν τη Φυλάκη και την Πύρασο µε τα πολλά λουλούδια,

το τέµενος της ∆ήµητρας, και την Ίτωνα την προβατοµάνα και την παραθαλάσσια Αντρώνα και
την Πτελεό µε το παχύ χορτάρι, αυτοί είχαν αρχηγό τον πολεµικό Πρωτεσίλαο, όσο ζούσε· τώρα
όµως πια τον κρατούσε
µέσα της η µαύρη γη. Η γυναίκα του µε γδαρµένα τα δυο
 της µάγουλα από το θρήνο είχε µείνει στη Φυλακή, και το σπίτι του µισοτελειωµένο. Τον είχε

σκοτώσει κάποιος ∆άρδανος τη στιγµή που πηδούσε από το καράβι του πρώτος πρώτος από όλους
τους Αχαιούς. Όµως ούτε αυτοί απόµειναν χωρίς αρχηγό, µ' όλο που ποθούσαν το δικό τους τον
αρχηγό' τους παράταξε ο Ποδάρκης, ο ακόλουθος του Άρη,


ο γιος του Ίφικλου, του γιου του Φυλάκου µε τα πολλά πρόβατα,
αδελφός από τους ίδιους γονείς του γενναίου Πρωτεσίλαου,
πιο µικρός. Ο γενναίος ήρωας Πρωτεσίλαος ήταν πιο µεγάλος
και πιο αντρειωµένος· ο στρατός βέβαια δεν έµεινε χωρίς αρχηγό,

εκείνον όµως τον αποζητούσαν, γιατί ήταν γενναίος.
 Μαζί µ' αυτόν ακολουθούσαν σαράντα µαύρα καράβια.

Σ' αυτών που κατοικούσαν στις Φερές κοντά στη Βοιβηίδα λίµνη,
στη Βοίβη και στις Γλαφυρές, και στην καλοχτισµένη Ιωλκό,
σ' αυτών τα έντεκα καράβια αρχηγός ήταν ο γιος του Αδµήτου
ο Εύµηλος, που τον είχε γεννήσει στον Άδµητο η θαυµάσια γυναίκα
 η Άλκηστη, η πιο όµορφη από τις κόρες του Πελία.

Σ' αυτούς που κατοικούσαν στη Μηθώνη και στη Θαυµακία
και είχαν τη Μελίβοια και την τραχειά Ολιζώνα,
σ' αυτών τα επτά καράβια αρχηγός ήταν ο Φιλοκτήτης,
ικανός τοξοµάχος. Σε κάθε καράβι είχαν µπη πενήντα κωπηλάτες,
 ξέροντας καλά να πολεµούν µε τόξα. Εκείνος όµως κοιτόταν στο νησί τραβώντας βάσανα µεγάλα,

στην άγια Λήµνο,
όπου τον είχαν αφήσει οι γιοι των Αχαιών να βασανίζεται
από την κακιά πληγή που του είχε ανοίξει το άγριο φίδι·
εκεί κοιτόταν εκείνος πικραµένος· είχε όµως σιµώσει
 η ώρα που οι Αργείοι θα θυµόντουσαν κοντά στα πλοία το βασιλιά

Φιλοκτήτη. Ωστόσο ούτε αυτοί ήταν χωρίς αρχηγό, µ' όλο που ποθούσαν το δικό τους αρχηγό'
τους παράταζε ο Μέδοντας, ο νόθος γιος του Οϊλέα,
που τον είχε γεννήσει η Ρήνη στον Οϊλέα τον καστροπολεµίτη.
Εκείνοι που είχαν την Τρίκκη και την ψηλή Ιθώµη
 και αυτοί που είχαν την Οιχαλία, την πόλη του Εύρυτου άπο

την Οιχαλία, αυτοί είχαν αρχηγό τους δυο γιους του Ασκληπιού,
γιατρούς ικανούς, τον Ποδαλείριο και τον Μαχάονα
Μ' αυτούς µαζί πήγαιναν τριάντα βαθιά καράβια.
Αυτοί που είχαν το Ορµένιο και την Υπέρεια κρήνη,
 και αυτοί που είχαν το Αστέριο και τις λευκές κορυφές του Τιτάνου,

αυτοί είχαν αρχηγό τον Ευρύπυλο, τον ένδοξο γιο του Ευαίµονα'
και µαζί µ' αυτόν ακολουθούσαν σαράντα µαύρα καράβια.
Αυτοί που είχαν την Άργισσα και αυτοί που κατοικούσαν στη Γυρτώνη,
στην Όρθη και στην Ηλώνη και στην Ολουσσόνα, την άσπρη πολιτεία,
 αυτοί είχαν αρχηγό τον ατρόµητο Πολυποίτη, το γιο του Πειρίθου,

που τον είχε γεννήσει ο αθάνατος ∆ίας. Αυτόν τον είχε γεννήσει στον
Πειρίθου η ξακουστή Ιπποδάµεια την ηµέρα που εκείνος
τιµώρησε τα µαλλιαρά θηρία, που τα έδιωξε από το
Πήλιο και τα έκανε να καταφύγουν στους Αίθικες.


∆εν ήταν ο µόνος αρχηγός' µαζί του ήταν ο Λεοντέας,
ο ακόλουθος του Άρη, ο γιος του γενναίου Κόρωνα, του γιου του Καινέα.

Μαζί µ' αυτόν ακολουθούσαν σαράντα µαύρα καράβια.
Ο Γουνέας από την Κύφο οδηγούσε εικοσιδύο πλοία'
τον ακολουθούσαν οι Ενιάνες και οι ατρόµητοι Περαιβοί.
 αυτοί που είχαν χτίσει τα σπίτια τους γύρω από την κακοχείµωνη ∆ωδώνη, και αυτοί που

δούλευαν τη γη γύρω από τον όµορφο Τιταρησσό,
που χύνει τα όµορφα νερά του στον Πηνειό, δεν ανακατώνεται
όµως µε τον Πηνειό µε τις ασηµένιες δίνες'
τα νερά του κυλούν από πάνω, σα λάδι, γιατί είναι παρακλάδι
 από τα νερά της Στύγας, που είναι όρκος φοβερός.

Στους Μάγνητες αρχηγός ήταν ο Πρόθοος, ο γιος του Τενθρηδόνα,
σ' αυτούς που κατοικούσαν γύρω στον Πηνειό και το πυκνόφυλλο Πήλιο. Αυτούς τους οδηγούσε
ο γρήγορος Πρόθοος
και µαζί µ' αυτούς ακολουθούσαν σαράντα µαύρα καράβια.
 Αυτοί ήταν οι αρχηγοί και οι κυβερνήτες των ∆αναών. Ποιος από αυτούς

ήταν ο καλύτερος, αυτό πες µου το εσύ τώρα Μούσα, και από αυτούς τους ίδιους και από τα
άλογα τους, απ' όσους ήλθαν µαζί µε τους Ατρείδες.
Τα καλύτερα άλογα ήταν του γιου του Φέρη,
αυτά που οδηγούσε ο Εύµηλος, γρήγορα σαν πουλιά, µε µονόχρωµο
 τρίχωµα, συνοµήλικα µε ράχες ίσιες, αν τις µετρούσες µε τη στάθµη.

Τα είχε µεγαλώσει στην Πηρεία ο αργυρότοξος Απόλλωνας,
θηλυκά και τα δυο, που έτρεπαν όλους σε φυγή.
Από τους άντρες ο καλύτερος ήταν ο Αίας, ο γιος του Τελαµώνα, όσον καιρό βαστούσε ο θυµός
του Αχιλλέα' γιατί εκείνος ήταν πολύ πιο ανώτερος,
 όπως και τα άλογα, που έσερναν τον αψεγάδιαστο γιο του Πηλέα.

Εκείνος όµως κοίτονταν στα ποντοπόρα στρογγυλοµύτικα καράβια,
γιατί ήταν θυµωµένος µε το γιο του Ατρέα,
τον κυβερνήτη του στρατού Αγαµέµνονα. Οι στρατιώτες
του στην ακροθαλασσιά περνούσαν την ώρα τους ρίχνοντας
 δίσκους και κοντάρια και τόξα· τα άλογα τους, καθένα κοντά

στο άρµα του, στεκόταν τρώγοντας λωτό και βαλτοθρεµµένο σέλινο.
Τα άρµατα τα καλοσκεπασµένα των αρχηγών βρίσκονταν στις σκηνές·
κι' εκείνοι λαχταρώντας τον φιλοπόλεµο αρχηγό τους τριγύριζαν
εδώ κι' εκεί µέσα στο στρατόπεδο και δεν πολεµούσαν.


Οι άλλοι προχωρούσαν, και ήταν σαν να είχε πιάσει φωτιά η γη ολόκληρη' και η γη από κάτω
βογγούσε, όπως όταν θυµώνη ο κεραυνόχαρος ο ∆ίας,

όταν χτυπά µε τον κεραυνό του τη γη γύρω στον Τυφωέα, στους Αρίµους,
όπου, όπως λένε, είναι ο τόπος πού είναι ξαπλωµένος ο Τυφωέας'
έτσι κάτω και από τα δικά τους πόδια, καθώς προχωρούσαν,
 βογγούσε βαριά η γη, και πολύ γρήγορα περνούσαν την πεδιάδα.

Στους Τρώες ήλθε ωστόσο αγγελιοφόρος µε τη δυσάρεστη
είδηση η ανεµοπόδαρη γρήγορη Ίριδα, σταλµένη από το
∆ία που κρατά την αιγίδα. Εκείνοι είχαν συνέλευση και
µιλούσαν µπροστά στις πόρτες του Πριάµου, όλοι µαζεµένοι,
 και οι νέοι και οι γέροι' και η γρήγορη Ίριδα πήγε και στάθηκε

κοντά και τους είπε' είχε πάρει τη φωνή του Πολίτη, του
γιου του Πριάµου, που είχε καθίσει σκοπός των Τρωών,
έχοντας πεποίθηση στα γρήγορα πόδια του, στην κορυφή του
Τύµβου του γέροντα Αισυήτη, φυλάγοντας πότε θα ξεκινούσαν
 από τα καράβια τους οι Αχαιοί. Μ' αυτόν µοιάζοντας

µίλησε η γρήγορη στα πόδια Ίριδα: «Γέροντα, πάντα σου·
αρέσουν τα λόγια τα ατελείωτα, όπως τότε που είχαµε
ειρήνη' τώρα όµως έχει σηκωθή ατελείωτος πόλεµος. Πήρα
µέρος σε πολλές µάχες ως τώρα, ποτέ όµως ως τώρα δεν
 έχω δει τέτοιο και τόσο στρατό' γιατί µοιάζουν απαράλλαχτα µε φύλλα

και µε την άµµο, καθώς προχωρούν στον κάµπο προς την πόλη µας,
για να πολεµήσουν. Έκτορα, σε σένα πιο πολύ παραγγέλνω, έτσι να κάµης: Στη µεγάλη πολιτεία
του Πριάµου βρίσκονται πολλοί σύµµαχοι,
και κάθε φυλή άπο τις πολλές των ανθρώπων έχει και τη δική της γλώσσα.
 Γι' αυτό κάθε αρχηγός ας προστάζη αυτούς που κυβερνά'

ας µπη µπροστά, αφού πρώτα παρατάξη τους δικούς του».
Έτσι µίλησε, και ο Έκτορας δεν παράκουσε το λόγο της θεάς,
µόνο έλυσε γρήγορα τη συνέλευση και τρέξαν στα όπλα τους.
Άνοιξαν όλες οι πύλες της πολιτείας, και ο στρατός χύθηκε έξω,
 και οι πεζοί και οι αρµατοµάχοι·

κι' ήταν µεγάλη η ταραχή που σηκώθηκε.
Μπροστά από την πόλη είναι κάποιος υψηλός λόφος, στον κάµπο,
πέρα µακριά, που µπορεί κανείς να τον τρέξη γύρω γύρω' οι άνθρωποι
τον λεν Βατίεια, οι αθάνατοι πάλι τάφο της γρήγορης Μύρινας.


Εκεί τότε συντάχτηκαν οι Τρώες και οι σύµµαχοι.
Στους Τρώες αρχηγός ήταν ο µεγαλόσωµος Έκτορας µε τη λαµπερή περικεφαλαία, ο γιος του
Πριάµου' µαζί µ' αυτόν οπλίζονταν οι πιο πολυάριθµοι και καλύτεροι στρατιώτες, λαχταρώντας να
κονταροχτυπηθούν.

Στους ∆αρδάνιους πάλι αρχηγός ήταν ο όµορφος γιος του Αγχίση,
 ο Αινείας, που τον είχε γεννήσει στον Αγχίση η θεία Αφροδίτη,

πλαγιάζοντας, θεά αύτη µε θνητό, στα φαράγγια της Ίδας,
όχι µοναχός του' µαζί του ήταν οι δυο γιοι του Αντήνορα,
ο Αρχέλοχος και ο Ακάµας, που ήξεραν καλά κάθε λογής πολεµική τέχνη.
Οι Τρώες πάλι που κατοικούσαν στη Ζέλεια, κάτω άπο
 την τελευταία υπώρεια της Ίδας, πλούσιοι, που έπιναν το σκοτεινό

νερό του Αίσηπου, αυτοί είχαν αρχηγό το λαµπρό γιο του Λυκάονα, τον Πάνδαρο, που, το τόξο
του του το είχε χαρίσει ο ίδιος ο Απόλλωνας.
Σ' αυτούς που είχαν την Αδράστεια και τη χώρα της
Απαισού και είχαν την Πιτύεια και το ψηλό βουνό της Τήρειας
 αρχηγός ήταν ο Άδραστος και ο Άµφιος που φορούσε λινό θώρακα,

οι δυο γιοι του Μέρρπα άπο την Περκώτη, που ήξερε πιο καλά
απ' όλους τους ανθρώπους να µαντεύη, και δεν ήθελε ν' αφήση
τους γιους του να πανε στον ανθρωποφάγο πόλεµο' εκείνοι όµως
δεν τον άκουσαν γιατί τους έσπρωχναν οι µοίρες του µαύρου θανάτου.
 Σ' αυτούς που ζούσαν στην Περκώτη και στο Πράκτιο και είχαν

τη Σηστό και την Άβυδο και την ιερή Αρίσβη, σ' αυτούς αρχηγός
ήταν ο Άσιος ο γιος του Υρτάκου, αρχηγός των πολεµιστών,
ο Άσιος, ο γιος του Υρτάκου, που τα µεγάλα ορµητικά άλογά του
τον είχαν φέρει από την Αρίσβη, από τον ποταµό Σελλήεντα.
 Ο Ιππόθοος πάλι οδηγούσε τα έθνη των κονταροµάχων Πελασγών,

αυτών που κατοικούσαν στην εύφορη Λάρισα. Σ' αυτούς αρχηγοί
ήταν ο Ιππόθοος και ο Πυλαίος, ο ακόλουθος του Άρη,
κι' οι δυο γιοι του Πελασγού Λήθου, του γιου του Τευτάµου.
Τους Θράκες πάλι τους οδηγούσε ο Ακάµας και ο ήρωας Πείροος,
 όσους κλείνει µέσα ο Ελλήσποντος µε τα ορµητικά ρεύµατα.

Ο Εύφηµος ήταν αρχηγός στους κονταροµάχους Κίκονες,
ο γιος του διόθρεφτου Κεάδη από την Τροιζήνα.
Ο Πυραίχµης πάλι οδηγούσε τους Παίονες µε τα κυρτά τόξα,
µακριά από την Αµυδώνα, από τον πλατύ Αξιό, τον Αξιό που τα νερά του
 είναι τα πιο όµορφα που τρέχουν απλώνοντας πάνω στη γη.

Στους Παφλαγόνες αρχηγός ήταν ο Πυλαιµένης µε την αντρίκια καρδιά,
από τη χώρα των Ενετών, από όπου είναι το σόϊ των άγριων µουλαριών,
σ' αυτούς που είχαν το Κύτωρο και κατοικούσαν στο Σήσαµο και σ' αυτούς που είχαν τα
περίφηµα σπίτια τους στις όχθες του Παρθενίου ποταµού και
 στην Κρώµνη και στον Αιγιαλό και στους ψηλούς Ερύθινους.

Στους Αλιζώνες πάλι αρχηγός ήταν ο ίδιος και ο Επίστροφος,

µακριά από την Αλύβη, όπου είναι ο τόπος που βγαίνει το ασήµι.
Στους Μυσούς αρχηγός είναι ο Χρόµης και ο Έννοµος ο ορνιθοµάντης,
µε την µαντεία όµως δε γλίτωσε το µαύρο θάνατο,
 παρά σκοτώθηκε από το χέρι του γρήγορου εγγονού του Αιακού

κοντά στον ποταµό, όπου έσφαξε και άλλους Τρώες.
Ο Φόρκυς οδηγούσε τους Φρύγες και ο θεόµορφος Ασκάνιος
µακριά από την Ασκανία' και λαχταρούσαν να χτυπηθούν στη µάχη.
Στους Μαίονες αρχηγός ήταν ο Μέσθλης και ο Άντιφος,
 οι γιοι του Ταλαιµένη, που τους είχε γεννήσει η Γυγαία λίµνη'

αυτοί οδηγούσαν τους Μαίονες πού είχαν γεννηθή κάτω από τον Τµώλο.
Ο Νάστης ήταν αρχηγός στους Κάρες τους βαρβαρόφωνους,
που είχαν τη Μίλητο και το όρος των Φθιρών µε τα αναρίθµητα φύλλα
και τα νερά του Μαιάνδρου και τις ψηλές κορφές της Μυκάλης
 σ' αυτούς αρχηγοί ήταν ο Αµφίµαχος και ο Νάστης, ο Νάστης και ο Αµφίµαχος

οι λαµπροί γιοι του Νοµίονα. Ο Νάστης πήγαινε στον πόλεµο στολισµένος
µε χρυσαφικά σαν κοπέλα, ο ανόητος, κι' ούτε που τον εγλίτωσε αυτό από το σκληρό χαµό, παρά
σκοτώθηκε από το χέρι του γρήγορου στα πόδια εγγονού
του Αιακού, στον ποταµό, και το χρυσάφι το πήρε ο γενναίος Αχιλλέας.
 Των Λυκίων αρχηγός ήταν ο Σαρπηδόνας και ο αψεγάδιαστος Γλαύκος,

µακριά από τη Λυκία, από τον Ξάνθο µε τις πολλές δίνες.
Ραψωδία Γ

 November,  :
Alexandros.HELLENICdata Server
http://www.kat.gr

Ιλιάδαs Γ
Μετάφραση: Ν. Καζαντζάκη - Ι.Θ. Κακριδή

Κι ως oρδινιάστηκαν, καθένας τους στους αρχηγούς τρογύρα,
οι Τρώες στρηνιάζοντας, φωνάζοντας σαν τα πουλιά κινούσαν,
ως γερανοί, που µε στρηνιάσµατα στον ουρανό πετούνε
τη βαρυχειµωνιά ξεφεύγοντας και τις βαριές τις µπόρες·
και παν πετώντας µε στρηνιάσµατα στου Ωκεανού το ρέµα,
να φέρουν στους Πυγµαίους το θάνατο και την κακιά την ώρα,
και τους κινούν ανήλεο πόλεµο, µόλις προβάλει η µέρα.
Κι οι Αργίτες απ' την άλλη αµίλητοι, γεµάτοι ορµή κινούσαν
κι ο ένας του αλλού να παραστέκεται βαθιά στο νου τους είχαν.
 Πώς η νοτιά ψηλά στο ακρόβουνο ξεχύνει αντάρα ξάφνου,

κακιά για τους βοσκούς, µα πιο καλή στους κλέφτες κι απ' τη νύχτα,
κι ως ένα λιθοπέτι βλέπουνε τα µάτια σου µονάχα'
όµοια πυκνός κάτω απ' τα πόδια τους κι ο κουρνιαχτός πετιόταν,
ως όδευαν, και δίχως άργητα δρασκέλιζαν τον κάµπο.
Κι όπως τρεχάτοι κοντοζύγωσαν ο ένας του άλλου χιµώντας,
πρώτος στους Τρώες µπροστά ο θεόµορφος Αλέξαντρος τραβούσε,
προβιά από λιόπαρδή' στους ώµους του φορώντας και δοξάρια
και το σπαθί' και δυο χαλκόµυτα στα χέρια του κουνώντας
κοντάρια αντροκαλιόταν κράζοντας τους αντρειωµένους όλους
 απ' τους Αργίτες, σε άγριο πάλεµα να κονταροκρουστούνε.

Ως τον νογήθη ο πολεµόχαρος Μενέλαος να προβαίνει
µπροστά µπροστά από τους συντρόφους του µε δρασκελιές µεγάλες,
το χάρηκε, σα λιόντας που 'πεσε πα σε τρανό θρασίµι,
κάπου αν αγρίµι µακροκέρατο πετύχει για κι ελάφι
πεινώντας' λιµασµένος ρίχνεται και τρώει, κι ουδέ τον νιάζει
σκυλιά αν τον κυνηγούν γοργόποδα κι αγριµολόοι λεβέντες'
παρόµοια κι ο Μενέλαος χάρηκε θωρώντας τον πανώριο
τον Πάρη οµπρός του, τι λογάριαζε, θα γδικιωθεί τον κλέφτη.
Κι ευτύς πετιέται από τ' αµάξι του συνάρµατος στο χώµα.


Μα ως τον νογήθηκε ο θεόµορφος Αλέξαντρος να βγαίνει
µεσ' απ' τους πρόµαχους, τα σάστισε και κόπηκε η χολή του,
και πίσω εχώθη στους συντρόφους του, του Χάρου να ξεφύγει.
Πώς φίδι ξάφνου οµπρός του βλέποντας κανείς πισωτραβιέται
σε ποροφάραγγο, και σύγκορµο τον έπιασε τροµάρα,

κι αναγυρίζει, κι έχει µάγουλα χλωµοπερεχυµένα'
όµοια κι αυτός στων Τρωών των πέρφανων το πλήθος µέσα εχώθη'
τόσο το γιο του Ατρέα ο θεόµορφος Αλέξαντρος φοβήθη.
Κι ο Έχτορας, ως τον είδε, µε άσκηµα τον αποπήρε λόγια:
« Πάρη, Κακόπαρη, πανέµορφε και γυναικά και πλάνε,
 να µη γεννιόσoυv λέει για ανύπαντρος πιο πρώτα να χανόσουν!

Αχ πώς θα το 'θελα! Καλύτερα χίλιες φορές αλήθεια,
παρά του κόσµου που κατάντησες ντροπή και καταφρόνια.
Στα γέλια πώς οι µακροµάλληδες θα σκούνε τώρα Αργίτες,
που µπροστοµάχο σε λογάριαζαν τρανό, τι αλήθεια κι έχεις
όµορφη είδη, µα µήτε δύναµη µήτε καρδιά καθόλου.
Και τέτοιος που 'σουν πώς εµάζευες συντρόφους µπιστεµένους,
και µες στα πλοία τα πελαγόδροµα το πέλαο πώς εδιάβης;
Πώς έσµιξες µε ξένους κι έκλεψες την όµορφη γυναίκα
πέρα µακριά, που συµπεθέριαζε µε καστροπολεµίτες
 µεγάλη συφορά στον κύρη σου, στην Τροία και στο λαό της,

τρανή αναγάλλια στους αντίµαχους, ντροπή στον ίδιο εσένα;
∆ε σου βαστάει τον πολεµόχαρο Μενέλαο ν' αντικρίσεις;
Θα 'βλεπες τότε τίνος νιόκαλη κρατάς εσύ γυναίκα!
Ποιο θα 'χεις διάφορο απ' τη λύρα σου κι από της Αφροδίτης
τα δώραπρόσωπο, σγουροµάλλασαν κυλιστείς στη σκόνη;
Πολύ κι οι Τρώες µαθές δειλόκαρδοι, τι αλλιώς θα σου 'χαν κιόλας
φορέσει πέτρινο πουκάµισο για όσο κακό έχεις κάνει.»
Και τότε ο θεόµορφος Αλέξαντρος απηλογιά του δίνει:
«Έχτορα, αλήθεια δίκια τα 'βαλες, όχι άδικα µαζί µου'
 πάντα η καρδιά σου εσένα αλύγιστη, σαν πελεκάς που σκίζει

το ξύλο ως κάτω και τη δύναµη του ξυλοκόπου αύξαίνει,
ως πελεκάει µε τέχνη, θέλοντας καράβι να σκαρώσει.
Όµοια καρδιά και συ άνελέηµονη βαθιά κρατάς στα στήθη.
Της Αφροδίτης της πανέµορφης µη µου χτυπάς τα δώρα'
τι ό,τι ακριβό οι θεοί µας χάρισαν του πεταµού δεν είναι,
ατοί τους σαν το δίνουν µόνος του κανένας δεν το παίρνει.
Μα τώρα αν θες να µπω στον πόλεµο και στις χτυπιές της µάχης,
τους άλλους Τρώες να κάτσουν πρόσταξε και τους Αργίτες όλους,
και βάλτε εµένα και τον άτροµο Μενέλαο µοναχούς µας


για την Ελένη να παλέψουµε κι όλο το βιος στη µέση'
κι όποιος µας δείξει δυνατότερος στο τέλος και νικήσει,
ας πάρει φεύγοντας αλάκερο το βιος και τη γυναίκα.

Κι οι άλλοι µαθές αγάπη κάνοντας και µπιστεµένους όρκους
ζήστε στην πλούσια Τροία, κι ας γύρουνε στο αλογοθρόφο το Άργος
εκείνον και στην άλλη χώρα τους την ωριογυναικούσα.»
Έτσι είπε, κι ο Έχτορας εχάρηκε τα λόγια αυτά ν' ακούσει,
και τρέχοντας των Τρωών αντίσκοφτε τις φάλαγγες, κρατώντας
από τη µέση το κοντάρι του, κι αυτοί εσταθηκαν όλοι.
Οι Αργίτες πάλε οι µακροµάλληδες επήραν να του ρίχνουν
 µε τις σαγίτες σηµαδεύοντας και τον πετροβολούσαν.

Μα τότε ο ρήγας Αγαµέµνονας φωνή µεγάλη σέρνει:
«Σταθείτε, Αργίτες, και µη ρίχνετε, των Αχαιών βλαστάρια'
κάποιο έχει ο κρανοσείστης Έχτορας να µας µιλήσει λόγο.»
Είπε, κι αυτοί µεµιάς σταµάτησαν να ρίχνουν και σώπασαν,
κι ο Έχτορας τότε πήρε κι έλεγε στη µέση από τ ασκέρια:
« Ακούστε, Τρώες, από το στόµα µου, κι Αργίτες αντρειωµένοι,
τι είπεν ο Πάρης, πρώτος που άρχισε την έχτρα αναµεσό µας.
Οι άλλοι γυρεύει εµείς να βγάλουµε, και Τρώες κι Αργίτες όλοι,
τα ώρια µας τ' άρµατα ακουµπώντας τα στη γη την πολυθρόφα,
 κι αυτός µαζί µε τον αντρόκαρδο Μενέλαο µοναχοί τους

για την Ελένη να παλέψουνε κι όλο το βιος στη µέση·
κι όποιος τους δείξει δυνατότερος στο τέλος και νικήσει,
ας πάρει φεύγοντας αλάκερο το βιος και τη γυναίκα,
κι οι άλλοι µαθές αγάπη ας κάνουµε και µπιστεµένους όρκους.»
Έτσι µιλούσε, κι όλοι απόµειναν και δεν έβγαναν άχνα'
κι είπε ο Μενέλαος ο βροντόφωνος αναµεσό τους τότε:
« Και µένα ακούστε, τι και πιότερο στα στήθια νιώθω πίκρα
απ' ό,τι εσείς: λέω το καλύτερο να χωριστείτε ως φίλοι
πια Τρώες κι Αργίτες· και τραβήξατε περίσσια αλήθεια πάθη
 από του Πάρη που πρωτάρχισε κι απ' τη δική µου αµάχη.

Τώρα απ' τους δυο µας όποιος θάνατο του γράφει η µοίρα να 'βρει,
ας βρει' µα εσείς µιαν ώρα αρχύτερα σα φίλοι χωριστείτε.
Φέρτε δυο αρνιά, το πρώτο κάτασπρο κι αρνάδα µαύρη το άλλο,
της Γης και του Ήλιου' εµείς θα φέρουµε το τρίτο για το ∆ία.
Πέστε κι ι Πρίαµος να 'ρθει ο ρήγας σας, να κάνει αυτός τον όρκο,
κανένας άλλος· τι είναι πίβουλοι και δίχως πίστη οι γιοί του'
µπας και του ∆ία τους όρκους κάποιος τους πατήσει και χαλάσει.
Πάντα είν' οι νιότεροι αλαφρόµυαλοι κι ο νους τους παίρνει αγέρα'
µ' αν πάει µαζί και κάποιος γέροντας, αυτός, και µπρος και πίσω

 θωρώντας, θέλει το καλύτερο και για τους δυο που οµώνουν.»

Ετσι είπε αυτός, κι εκείνοι εχάρηκαν, µαζί και Τρώες κι Αργίτες,
ο άγριος ο πόλεµος λογιάζοντας πως πια θα πάρει τέλος.
Σειρές σειρές έστησαν τ' άτια τους κι εκείνοι εκατεβήκαν,
κι ως βγάλαν τ' άρµατα από πάνω τους, στο χώµα τ' απίθωσαν
κοντά κι οι δυο, τι δεν τους χώριζε πολύς στη µέση τόπος.
Ο Έχτορας τότε δυο µαντάτορες στο κάστρο µέσα στέλνει,
τ' αρνιά να φέρουν δίχως άργητα, να πουν κι ο Πρίαµος να 'ρθει.
Κι ο πρωταφέντης Αγαµέµνονας στα βαθουλά καράβια
να τρέξει τον Ταλθύβιο πρόσταξε, το αρνί για να του φέρει'
 κι αυτός του αρχοντικού Αγαµέµνονα συνάκουσε το λόγο.

Ωστόσο στην Ελένη µήνυµα τη χιονοβραχιονάτη
η Ίριδα φέρνει' της κουνιάδας της είχε το θώρι πάρει,
της Λαοδίκης, που του Αντήνορα το γιο ήταν παντρεµένη,
τον Ελικάονα, η κόρη η πιο όµορφη του Πριάµου του ρηγάρχη.
Στην κάµαρα τη βρήκε κι υφαίνε σκουτί στον αργαλειό της
διπλόφαρδο, άλικο, και ξόµπλιαζε παλικαριές, οι Αργίτες
που 'χανε κάνει οι χαλκοθώρακοι κι οι Τρώες οι αλογατάδες,
τόσα τραβώντας για χατίρι της µες στις παλάµες του Άρη.
Κι η Ίριδα στάθη η φτεροπόδαρη κοντά της και της είπε:
 «Έλα, ακριβή µου, τις πρωτάκουστες δουλειές να δεις, οι Αργίτες

που κάνουν τώρα οι χαλκοθώρακοι κι οι Τρώες οι αλογατάδες.
Πιο πριν κινούσαν πολυδάκρυτους ο ένας του άλλου πολέµους
στον κάµπο µέσα και λαχτάριζαν ανήλεα να χτυπιούνται'
και τώρα σκόλασαν τον πόλεµο' γερµένοι στα σκουτάρια
βουβοί κάθονται' τα κοντάρια τους πλάι τους µπηγµένα χάµω.
Ωστόσο ο Αλέξαντρος κι ο αντρόκαρδος Μενέλαος τώρα οι δυο τους
µε τα µακριά ποθούν κοντάρια τους να χτυπηθούν για σένα,
κι ο που νικήσει αγαπηµένη του γυναίκα θα σε κράξει.»
Είπε η θεά, και µες στα στήθη της γλυκό της χύνει πόθο


για την πατρίδα της, τον πρώτο της τον άντρα, τους γονιούς της.
Με άσπρο µαγνάδι δίχως άργητα την κεφαλή σκεπάζει
κι όξω απ' την κάµαρα της, χύνοντας δάκρυα γλυκά, πετιέται,
όχι µονάχη της' οι βάγιες της ξοπίσω, η βοϊδοµάτα
Κλυµένη κι η Αίθρα, η κόρη του άτροµου Πιτθέα, την ακλουθούσαν.
Κι όπως έτρεχαν, φτάσαν γρήγορα µπροστά στο Ζερβοπόρτι.

Εκεί στο Ζερβοπόρτι εκάθουνταν στο ρήγα Πρίαµο γύρα
ο Ικετάονας ο πολέµαρχος κι ο Λάµπος κι ο Θυµοίτης
κι ο Ουκαλέγοντας κι ο Αντήνορας, κι οι δυο τους µυαλωµένοι,
κι ο Πάνθος κι ο Κλυτίος, πρωτόγεροι της Τροίας, που τους πολέµους
 είχαν σκολάσει απ' τα γεράµατα, µα ήταν παράξιοι πάντα

στα λόγια, τα τζιτζίκια µοιάζοντας, που µες στο δάσο ολούθε
σε δέντρα κάθουνται την όµορφη ξεχύνοντας λαλιά τους.
Τέτοιοι µαθές των Τρωών κι οι πρόβουλοι στον πύργο απά εκαθόνταν.
Κι ως είδαν την Ελένη αντίκρυ τους στον πύργο εκεί να φτάνει,
λόγια ανεµάρπαστα σιγόφωνα σταύρωναν µεταξύ τους:
« ∆εν είναι κρίµα αν βασανίζουνται για µια γυναίκα τέτοια
µαζί κι οι Αργίτες οι λιοντόκαρδοι κι οι Τρώες καιρούς και χρόνια'
τι φοβερά µε τις αθάνατες θεές στην όψη µοιάζει.
Ωστόσο κι έτσι, ας πάει µε τ' άρµενα, µ' όλα τα κάλλη που 'χει,
 σε µας µη µείνει και στα τέκνα µας για συφορά µια µέρα.»

Έτσι έλεγαν, κι ο Πρίαµος φώναξε καλνώντας την Ελένη:
« Για σίµωσε εδώ πέρα, κόρη µου, και κάθισε µπροστά µου,
να δεις, αν θες, τον πρώτον άντρα σου, τους φίλους, τους δικούς σου.
Εσύ δε µου 'φταιξες, οι αθάνατοι µου φταίξαν, που µου ασκώσαν
τον πολυδάκρυτο τον πόλεµο µαζί µε τους Αργίτες.
Πες µου τον άντρα το θεόρατο κει πέρα πώς τον λένε;
ποιος να 'ναι εκείνος ο αψηλόκορµος κι αρχοντικός Αργίτης;
Είναι άλλοι πιο αψηλοί, στο ανάστηµα που τον περνούν, το βλέπω'
όµως τόσο όµορφο τα µάτια µου δεν έχουν δει ποτέ τους,
 µηδέ και τόσο αλήθεια πέρφανο' ρηγάρχης πρέπει να 'ναι.»

Κι η Ελένη τότε του αποκρίθηκε, των γυναικών το θάµα:
«Καλέ πατέρα, και σε σέβουµαι και σε φοβούµαι αντάµα.
Κάλλια 'ταν ν' αδικοθανάτιζα, το γιο σου όντας ακλούθουν,
για να 'ρθω εδώ, το σπίτι αφήνοντας του αντρός µου, τους δικούς µου
και τη µικρούλα θυγατέρα µου και τις γλυκές φίλιες µου.
Γραφτό δεν ήταν και δεν έγινε, γι' αυτό θρηνώ και λιώνω.
Μα τώρα τούτο που µε ρώτησες και θες να µάθεις άκου:
Τούτος ο ρήγας Αγαµέµνονας, ο γιος του Ατρέα, λογιέται,
και βασιλιάς καλός και αδείλιαστος αντάµα πολέµαρχος·
 ήταν, δεν ήταν κάποτε κι εµέ της σκύλας αντραδέρφι!»

Είπε, κι ο γέροντας τον θάµαξε και δυνατά φωνάζει:
« Εύτυχε Ατρείδη εσύ, καλότυχε και τρισµακαρισµένε,

πρέπει λοιπόν πολλούς αντρόκαρδους Αργίτες ν' αφεντεύεις!
Για τη Φρυγία µια µέρα κίνησα κι εγώ την αµπελούσα,
χρόνια παλιά, καί Φρύγες άµετρους, γοργαλογάδες είδα,
του Οτρέα τ' ασκέρια και του Μύγδονα του ισόθεου, που στους όχτους
πλάι του Σαγγάριου τα ληµέρια τους είχαν στηµένα τότε'
γιατί κι εγώ µαζί τους βρέθηκα, για να τους δώσω χέρι,
σύντας πλάκωσαν οι αντροδύναµες στη γη τους Αµαζόνες.
 Μα ουδέ κι αυτοί τους αστροµάτηδες Αργίτες ξεπερνούσαν.»

Και πάλε ο γέροντας τη ρώτησε τον Οδυσσέα θωρώντας:
«Πες µου και τούτον πάλε, κόρη µου, σαν ποιος και να 'ναι τάχα;
Στήν ελικιά τον Αγαµέµνονα, το γιο του Ατρέα, δε φτάνει,
ωστόσο πιο φαρδύς µου φαίνεται στους ώµους και στα στήθη.
Έχει απιθώσει την αρµάτα του στη γη την πολυθρόφα,
και σαν µπροστάρης πηγαινόρχεται µες στις σειρές τ' ασκέρια.
Σαν κριάρι θα 'λεγα πυκνόµαλλο πως δείχνει τώρα εκείνος,
που σε τρανό κοπάδι ασπροµάλλες αρνάδες σεργιανίζει.»
Κι η Ελένη τότε του αποκρίθηκε, του γιου του Κρόνου η κόρη:
 «Είναι ο Οδυσσέας, ο πολυµήχανος γιος του Λαέρτη, ετούτος,

που στην Ιθάκη, ένα πετρόνησο, µεγάλωσε, και µύριες
βαθιές και πονηριές και στύχασες ο νους του κατεβάζει.»
Και τότε ο φρόνιµος Αντήνορας απηλογιά της δίνει:
«Σωστός αλήθεια που 'ναι ο λόγος σου, κυρά µου, ετούτος τώρα'
τι έχει ο Οδυσσέας έρθει στο κάστρο µας ο αρχοντογεννηµένος
µε το Μενέλαο τον πολέµαρχο, σταλµένοι απ' αφορµή σου.
Κι ατός µου εγώ τους καλοσκάµνισα, τους κόνεψα στο σπίτι,
και γνώρισα καλά το διώµα τους, το γνωστικό µυαλό τους.
Κι όταν µια µέρα µες στη σύναξη των Τρωών βρέθηκαν κι ήταν
 ορθοί, ο Μενέλαος εξεχώριζε µε τους φαρδιούς τους ώµους.

Μα όπως κάθιζαν, πιο αρχοντόκορµος µας φάνταζε ο Οδυσσέας.
Ωστόσο, σαν άρχιζαν κι ύφαιναν βουλές και λόγια οµπρός µας,
ασκόνταφτα ο Μενέλαοςτο 'βλεπεςστη σύναξη εµιλούσε.
Αλήθεια, λιγοστά τα λόγια του, µα χτυπητά' δεν ήταν
πολυλογάς µηδέ µωρόλογος, κι αν πιο µικρός στα χρόνια.
Μα ως ο Οδυσσέας ο πολυµήχανος πετάγουνταν απάνω,
στεκόταν, πα στη γη τα µάτια του κρατώντας στυλωµένα,
και το ραβδί του δεν το σάλευε για µπρος για πίσω διόλου,
παρά το φούχτωνε έτσι ασάλευτο, λες κι άπραγος πως ήταν

 για ξεροκέφαλο κι ανέµυαλο τον έπαιρνες αλήθεια.

Μα κάθε που απ' τα στήθια του έβγαζε φωνή τρανή, και πέφταν
έτσι πυκνά πυκνά τα λόγια του σαν του χιονιού οι τουλούπες,
άντρας θνητός κανείς δε δύνουνταν να µετρηθεί µαζί του,
και τότε πια δεν εγνοιαζόµαστε για του Οδυσσέα το θώρι.»
Τον Αίαντα πάλε ως είδε ο γέροντας, ρωτούσε την Ελένη:
« Κι αυτός ποιος είναι ο αρχοντοκάµωτος, τρανός Αργίτης, που όλους
τους άλλους ξεπερνάει στο ανάριµµα και στους φαρδιούς τους ώµους;»
Κι η αρχοντογέννητη του απάντησε µακροµαντούσα Ελένη:
«Ο Αίαντας είναι ο σαραντάπηχος' των Αχαιών ο πύργος·
 κι ο Ιδοµενέας στη µέση στέκεται των Κρητικών κει πέρα,

ίδια θεός, κι όλοι οι άλλοι γύρα του της Κρήτης οι ρηγάδες.
Συχνά ο Μενέλαος ο πολέµαρχος στο αρχοντικό µας µέσα
τον καλοσκάµνιζε, σαν έρχουνταν από την Κρήτη πέρα.
Κι όλους τους άλλους αστροµάτηδες τους βλέπω τώρα Αργίτες,
που τους γνωρίζω, και θα σου 'λεγα και πώς τους λένε ακόµα'
δυο µοναχά απ' τους στρατοκράτορες δε βλέπω, τον πυγµάχο
τον Πολυδεύκη και τον Κάστορα, το γαύρο αλογατάρη,
τα δυο µου αδέρφια, που µας γέννησε µια µάνα και τους τρεις µας.
Απ' την πανώρια Λακεδαίµονα µαζί δεν ήρθαν τάχα;
 Μπορεί κι εδώ στα πελαγόδροµα καράβια ν' ακλουθήξαν,

µα τώρα στων αντρών τον πόλεµο δε θέλουν να χωθούνε
για τις µπόµπες και τα ντροπιάσµατα που σούρνει τ' όνοµα µου.»
Είπε, µα εκείνους η πολύκαρπη κρατούσε γης εντός της,
από καιρό, στη Λακεδαίµονα, στο πατρικό τους χώµα.
Και για τον όρκο οι κράχτες έφερναν περνώντας απ' το κάστρο
τα δυο τ' αρνιά και το γλυκόπιοτο κρασί, της γης το δώρο,
µες σε γιδίσιο ασκί' καί λιόφωτο κροντήρι από την άλλη
και κούπες κουβαλούσε ολόχρυσες ο Ιδαίος µε βιάση ο κράχτης'
κι ήρθε και στάθη πλάι στο γέροντα και του 'πε ασκώνοντάς τον:


«Για σήκω, γιε του Λαοµέδοντα, κι οι Τρώες οι αλογατάδες
κι οι πιο τρανοί απ' τους χαλκοθώρακους σε προσκαλνούν Αργίτες,
να κατεβείς στον κάµπο, αµάλαγους φίλιας να κλείσετε όρκους.
Ωστόσο ο Αλέξαντρος κι ο αντρόψυχος Μενέλαος τώρα, οι δυο τους,
για τη γυναίκα θα παλέψουνε µε τα µακριά κοντάρια,
κι ο που νικήσει θα 'χει χτήµα του το βιος και τη γυναίκα.
Κι οι άλλοι µαθές αγάπη κάνοντας κι όρκους τρανούς στην πλούσια

θα ζούµε Τροία, και θα γυρίσουνε στο αλογοθρόφο το Άργος
εκείνοι και στην άλλη χώρα τους την ωριογυναικούσα.»
Είπε, κι ο γέρος αναρίγησε, και τους δικούς του κράζει
 να ζέψουν τ' άλογα του' πρόθυµα τον συνακούν εκείνοι.

Κι όπως ανέβη ο Πρίαµος, τράβηξε τα νιόλουρα στα πίσω,
και πλάι του ανέβηκε κι ο Αντήνορας πα στο πανώριο αµάξι'
κι απ' τη Ζερβόπορτα τ' αλόγατα κεντούν κατά τον κάµπο.
Και σύντας τέλος φτάσαν κι έσµιξαν τους Τρώες και τους Αργίτες,
από το αµάξι κάτω επέζεψαν στη γη την πολυθρόφα
κι ανάµεσα στους Τρώες προχώρεσαν και στους Αργίτες όλους,
Κι ασκώθη ο ρήγας Αγαµέµνονας µε βιάση, κι ο Οδυσσέας
µαζί επετάχτη ο πολυκάτεχος' κι οι φουµισµένοι κράχτες
του όρκου τα σύνεργα συµµάζωναν, καί µέσα στο κροντήρι
 κρασί συγκέρνααν, κι έχυναν νερό στα χέρια των ρηγάδων.

Κι ο γιος του Ατρέα µεµιάς ξεγύµνωσε τραβώντας το µαχαίρι,
που δίπλα στου σπαθιού του εκρέµουνταν το µακρουλό θηκάρι,
κι απ' των αρνιών τις κεφαλότριχες από µια τούφα κόβει,
που οι κράχτες έπειτα τη µοίρασαν στους πρώτους Τρώες κι Αργίτες.
Κι ο γιος του Ατρέα τα χέρια υψώνοντας ευκήθη αναµεσό τους:
« Πατέρα ∆ία, τρανέ κι ασύγκριτε, που κυβερνάς την Ίδα,
κι Ήλιε, τα πάντα που απ' τη βίγλα σου θωράς, κι ακούς τα πάντα,
και Ποταµοί, και Γη, και αθάνατοι που τους νεκρούς γδικιέστε
κάτω απ' το χώµα, αυτούς πού κάποτε τους όρκους τους πάτησαν,
 µαρτύροι ελατέ εδώ και αµάλαγο τον όρκο µας φυλάχτε:

Αν το Μενέλαο τύχει ο Αλέξαντρος και µας σκοτώσει τώρα,
να πάρει να κρατήσει αλάκερο το βιος και την Ελένη,
και πίσω εµείς στα πελαγόδροµα θα φύγουµε καράβια.
Μ' αν ο ξανθός Μενέλαος, ρίχνοντας, τον Πάρη θανατώσει,
οι Τρώες θα δώσουν πίσω ολάκερο το βιος και την Ελένη,
και πανωτίµι θα πλερώσουνε σε µας, σαν που ταιριάζει,
να το κρατούνε κι οι µελλούµενες γενιές στη θύµηση τους.
Μ' αν έβρει ο Αλέξαντρος το θάνατο, και µήτε ο Πρίαµος θέλει
µήτε του Πριάµου οι γιοί να δώσουνε σ' εµας το απανωτίµι,


τότε για τούτο το ξαντίµεµα θα µείνω εγώ εδώ πέρα
και θα κρατήσω ορθό τον πόλεµο, την άκρα του ώσπου να 'βρω.»
Ως είπε τούτα, µε το ανέσπλαχνο µαχαίρι το λαρύγγι

κόβει απ' τ' αρνιά, και τα παράτησε στη γη να σπαρταρούνε
δίχως πνοή, τι τη ζωντάνια τους την πήρε το λεπίδι.
Κι' απ' το κροντήρι τότε βάζοντας κρασί στις κούπες, κάτω
το ξέχυναν, και τους αθάνατους θεούς ανακαλιούνταν
και τούτο ευκιόταν ο καθένας τους, και Τρώες κι Αργίτες όλοι:
« Πατέρα ∆ία, τρανέ κι ασύγκριτε, και σεις αθάνατοι άλλοι,
όποιοι απ' τους δυο µας τους αµάλαγους πατήσουν όρκους πρώτοι,
 σαν τούτο το κρασί κατάχαµα να τρέξει το µυαλό τους,

και των παιδιών τους, κι οι γυναίκες τους να πέσουν σε άλλα χέρια.»
Ετσι έλεγαν, µα ο γιος δεν έστρεξε του Κρόνου την ευκή τους.
Κι ο Πρίαµος, η γενιά του ∆άρδανου, τους µίλησε έτσι τότε:
«Οµπρός ελατέ, Τρώες, ακούστε µε, κι Αργίτες αντρειοιµένοι'
να γύρω εγώ στην ανεµόδαρτη την Τροία λογιάζω τώρα
πίσω ξανά' γιατί τα µάτια µου να ιδούν δε θα βαστάξουν
το γιο µου εδώ µε τον πολέµαρχο Μενέλαο να χτυπιέται.
Ο ∆ίας αλήθεια κι οι άλλοι αθάνατοι θεοί το ξέρουν µόνο,
για ποιο απ' τους δυο απ' τη Μοίρα γράφτηκε να βρεί το χάρο τώρα.»
 Αυτά είπε ο ισόθεος άντρας, κι έβαλε τα δυο τ' αρνιά στο αµάξι,

κι ατός του ανέβηκε και τράβηξε τα νιόλουρα στα πίσω,
και πλάι του ανέβηκε κι ο Αντήνορας πα στο πανώριο αµάξι.
Έτσι λοιπόν αυτοί πισώστρεψαν στο κάστρο να διαγύρουν
κι ο Έχτορας τότε, ο γιος του Πριάµου, µε τον τρανό Οδυσσέα
τον τόπο πρώτα πρώτα έµέτρησαν, λαχνούς κατόπι επήραν
και µες σε χάλκινο τους έβαλαν ταράζοντας τους κράνος,
πρώτος ποιος θα 'ριχνε το χάλκινο κοντάρι από τους δυο τους.
Κι ευκιούνταν στους θεούς υψώνοντας τα χέρια τα φουσάτα,
και τούτα λέγαν ο καθένας τους, καί Τρώες κι Αργίτες όλοι:
 «Πατέρα ∆ία, τρανέ κι ασύγκριτε, που κυβερνάς την Ίδα,

τον που 'ρίξε τα πάθη ανάµεσα στους δυο λαούς ετούτα
δώσε να πέσει και στον άραχλο να κατεβεί τον Άδη,
και πάλι εµείς αγάπη ας κάνουµε και µπιστεµένους όρκους.»
Ετσι έλεγαν, κι ο µέγας Έχτορας εκούνησε το κράνος
πίσω θωρώντας, και πετάχτηκε γοργά ο λαχνός του Πάρη.
Σειρές σειρές κάθισαν όλοι τους, όπου ο καθείς αφήκε
τ' αναεροκυκλοπόδικα άτια του και την πλουµάτη άρµατα.
Και τότε ο αρχοντικός Αλέξαντρος, της οµορφοµαλλούσας
Ελένης ο άντρας, τα ώρια φόρεσε στους ώµους άρµατα του'


και πρώτα γύρω στ' αντικνήµια του περνά κνηµίδες ώριες,

που µε θηλύκια στους αστράγαλους σφίγγονταν ασηµένια'
απ' το Λυκάονα πήρε δεύτερα, τον αδερφό, και βάζει
το θώρακα του, αφού τον ταίριαξε πα στο δικό του στήθος.
Μετά το ασηµοκαρφοπλούµιστο σπαθί φοράει στους ώµους
το χάλκινο, και το κατάβαρο, θεόρατο σκουτάρι.
Στο δυνατό κεφάλι του έβαλε καλοφτιαγµένο κράνος,
κι άγρια ψηλά από πάνω άνέµιζεν η φούντα του η αλογίσια'
και το γερό κοντάρι εφούχτωσε, που του 'ρχονταν στο χέρι.
Όµοια αρµατώνουνταν κι ο αντρόκαρδος Μενέλαος απ' την άλλη.
 Κι ως φόρεσαν οι δυο τους τ' άρµατα, καθείς µες στους δικούς του,

ανάµεσα στους Τρώες προχώρεσαν και στους Αργίτες, κι είχαν
άγρια την όψη· και θαµάζουνταν και Αργίτες αντρειωµένοι
και Τρώες αλογατάδες, όλοι τους, καθώς τους αντίκριζαν.
Κι εκείνοι εστάθηκαν σιµώνοντας στο µετρηµένο αλώνι,
γοργοκουνώντας τα κοντάρια τους ο ένας του άλλου µε λύσσα.
Πρώτος ο Πάρης το µακροίσκιωτο κοντάρι τότε ρίχνει
και χτύπησε στ' ολούθε ισόκυκλο του γιου του Ατρέα σκουτάρι,
µα δεν το τρύπησε, τι εστράβωσε του κονταριού του η µύτη
πα στο γερό σκουτάρι. ∆εύτερος ο γιος του Ατρέα χιµίζει
 µε το χαλκό κοντάρι, υψώνοντας ευκή στο ∆ία πατέρα:

«Αφέντη ∆ία, τον άντρα βόηθα µου, που πρωταδίκησέ µε,
να γδικιωθώ, τον αρχοντόγεννο τον Πάρη· ρίξε µου τον
στα χέρια αυτά, που κι οι µελλούµενες γενιές ν' ανατριχιάζουν
στον που τους δέχτη και τους φίλεψε ποτέ κακό να κάνουν.»
Είπε, και το µακρόισκιωτο έριξε κοντάρι του µε φόρα,
και το λαµπρό, τ' ολούθε ισόκυκλο σκουτάρι πετυχαίνει
του γιου του Πριάµου, κι ως το πέρασε, το δυνατό κοντάρι
τρυπάει και χώνεται στο θώρακα το βαριοξοµπλιασµένο,
και δίπλα στο λαγγόνι του έσκισε το ρούχο πέρα ως πέρα'
 µ' αυτός ανάγειρε και γλίτωσε του ασβολωµένου Χάρου.

Το ασηµοκαρφοπλούµιστο έσυρε σπαθί ο Μενέλαος τότε
κι ασκώνοντάς το απά στα κέρατα του χτύπησε το κράνος,
µα το σπαθί χιλιοτσακίστηκε και του 'πεσε απ' το χέρι.
Και τότε ο Ατρείδης βαρυγκόµησε τον ουρανό θωρώντας:
« Πατέρα ∆ία, θεός σκληρόκαρδος κανένας πιο από σένα!
Την αδικία του Αλέξαντρου έλεγα θα γδικιωνόµουν τώρα,
µα να που το σπαθί στα χέρια µου τσακίστη, κι απ' τη φούχτα
τινάχτη το κοντάρι µου άδικα, χωρίς να τον πετύχω.»
Ως είπε αυτά, χιµάει, τ' ολόφουντο του σφιχτοπιάνει κράνος

 κι επήρε πίσω στους αντρόκαρδους Αργίτες να τον σέρνει.

Στον απαλό λαιµό τον έπνιγε το ξοµπλιαστό λουρίκι,
που κάτω απ' το σαγόνι τού 'σφιγγε το κράνος τεντωµένο.
Και θα τον έσερνε κι ανείπωτη θα κέρδιζε έτσι δόξα,
αν η Αφροδίτη, που τους ξέκρινε, δεν του 'σπαε το λουρίκι,
φτιαγµένο από βοδιού που σκότωσαν το δυνατό τοµάρι.
Άδειο το κράνος έτσι απόµεινε στο δυνατό του χέρι.
Και τότε αυτός στριφογυρνώντας το στους αντρειανούς Αργίτες
το σφεντονάει, κι οι µπιστεµένοι του το σήκωσαν σύντροφοι'
κι ο πολέµαρχος πάλι εχίµιξε µε το χαλκό κοντάρι
 τον Πάρη να σκοτώσει θέλοντας, µα κείνον η Αφροδίτη,

θεά όπως ήταν, του τον άρπαξε µεµιάς, πυκνήν αντάρα
γύρω του απλώνει, στης γυναίκας του τη µοσκοβολισµένη
τον φέρνει κάµαρα, και γύρισε να κράξει την Ελένη.
Τη βρήκε µε άλλες Τρωαδίτισσες πολλές στον πύργο απάνω'
απ' το µαντί το µοσκοµύριστο τη σέρνει πιάνοντας τη
και της µιλάει, µιας γνέστρας παίρνοντας γερόντισσας το θώρι,
µαλλιά που της Ελένης δούλευε, στη Σπάρτη ως ζούσε ακόµα,
χρόνια παλιά, και την ξεχώριζε µέσ' απ' τις σκλάβες όλες.
Με τούτη µοιάζοντας η αρχόντισσα της µίλησε Αφροδίτη:
 «Έλα µαζί, σε κράζει ο Αλέξαντρος στο σπίτι να γυρίσεις·

στην κάµαρα σας µέσα βρίσκεται, στο τορνευτό κλινάρι·
κορµί και ρούχα του πεντάµορφα στραφτοβολούν πως φτάνει
από αντροπάλεµα δε θα 'λεγες, µόν' για χορό πως φεύγει,
για από χορό πως µόλις γύρισε και ξαποσταίνει τώρα.»
Έτσι είπε, κι εκείνης ταράχτηκε βαθιά η καρδιά στα στήθη,
κι ως τη θεά ψυχανεµίστηκεν απ' του λαιµού τη χάρη,
από τα στήθη της τα µάργελα κι απ' των µατιών τη φλόγα,
ξαφνιάστηκε, κι ευτύς της µίλησε κι απηλογιά της δίνει:
«Πίβουλη εσύ, γιατί πεθύµησες µε αυτά να µε γελάσεις;


Για µπας και σ' άλλο κάστρο σου 'τυχε πλουσιοκατοικηµένο
κάποιο άλλον άντρα να 'χεις φίλο σου, στη Μαιονία την ώρια·
για στη Φρυγία, και τ' αποφάσισες κει πέρα να µε φέρεις;
Γιατί ο Μενέλαος τον Αλέξαντρο το ρήγα έχει νικήσει
και τώρα λέει να πάρει σπίτι του τη σιχαµένη εµένα,
γι' αυτό λοιπόν δω πέρα µου 'ρχεσαι, για να µε ξεπλανέψεις;
Εσύ κοντά του τράβα κάθισε, και των θεών αρνήσου
τις στράτες, κι ουδέ για τον Όλυµπο να πάρεις δρόµο πίσω.
Κείνον µονάχα βόηθα, γνοιάζου τον, µε µόχτους, µε τυράννια,

ως που στο τέλος πια γυναίκα του σε κάµει για και σκλάβα.
 Εγώ δεν πάω, και να 'σαι σίγουρηντροπή µεγάλη θα 'ταν

να πέσω πλάι του' οι Τρωαδίτισσες αν το 'βλεπαν, µαζί µου
όλες θα τα 'βαζαν οι αρίφνητες µου φτάνουν πίκρες που 'χω.»
Κι η αρχόντισσα Αφροδίτη θύµωσε κι απηλογιά της δίνει:
« Μη µε συχύζεις τώρα, ανέµυαλη, µη από θυµό σ' αφήσω,
και σε µισήσω µε όση δύναµη σε είχα αγαπήσει ως τώρα,
κι ανάµεσα τους έχτρα ανήµερη, στους Τρώες και στους Αργίτες,
σηκώσω εγώ, κι εσύ από θάνατο κακό χαθείς µαζί τους.»
Είπε η θεά, κι η Ελένη ετρόµαξε, του ∆ία η θυγατέρα'
µε το χιονάτο της σκεπάστηκε µαντί, κι ακολουθώντας
 την Αφροδίτη φεύγει αµίλητη, κρυφά απ' τις άλλες όλες.

Κι όντας έφτασαν στο πανέµορφο του Αλέξαντρου παλάτι,
οι βάγιες στις δουλειές τους έτρεξαν µε βιάση, όµως εκείνη,
η αρχοντικιά γυναίκα, τράβηξε στην κάµαρα και µπήκε.
Τότε η Αφροδίτη, η αχνογελόχαρη θεά, σκαµνί στα χέρια
παίρνει και φέρνει, στον Αλέξαντρο µπροστά να τ' απιθώσει.
Κι η Ελένη εκεί, του βροντοσκούταρου καθίζει απάνω η κόρη,
κι άλλου κοιτάζοντας, τον άντρα της µιλώντας αποπαίρνει:
« Καλώς µας ήρθες απ' τον πόλεµο! Μακάρι ο ψυχωµένος
άντρας κει πέρα να σε σκότωνε, που πρώτο µου ήταν ταίρι.
 Άλλοτε αλήθεια απ' τον αντρόκαρδο Μενέλαο µου καυκιόσουν

πως είσαι πιο τρανός στη δύναµη, στα χέρια, στο κοντάρι.
Έλα λοιπόν, ξανά αντροκάλεσε και βγές να πολεµήσεις
µε το Μενέλαο τον αντρόκαρδο! Μα για καλό δικό σου
εγώ να σταµατήσεις θα 'λεγα, µηδέ ξανά να στήσεις
µε τον ξανθό Μενέλαο πόλεµο και χτυπηθείς µαζί του
από αµυαλιά, τι το κοντάρι του λέω θα σε ρίξει χάµω.»
Είπε, κι ο Πάρης αποκρίθηκε µε τέτοια λόγια τότε:
« Γυναίκα, µην πετάς τα λόγια σου πικρά, µαλώνοντας µε'
τώρα ο Μενέλαος αν µε νίκησε, τον βοήθησε η Παλλάδα.


Σειρά του και σειρά µου, τι έχουµε και µεις θεούς προστάτες.
Μον' έλα τώρα να πλαγιάσουµε, τον πόθο να χαρούµε'
τι την ψυχή µου δεν την πλάνταξε ποτέ λαχτάρα τόση,
µήτε απ' τη Σπάρτη την πανέµνοστη σα σ' είχα αρπάξει τότε
και µες στα πλοία τα πελαγόδροµα τραβούσα, ως που η Κρανάη

µας δέχτη το νησί, κι ευφράθηκα γλυκό φιλί κι αγκάλη,
ως τώρα σε ποθώ κι ολόγλυκια µε λιώνει η πεθυµιά σου.»
Είπε, και στο κλινάρι έτράβηξε, και πίσω του η γυναίκα.
Οι δυο λοιπόν αντάµα επλάγιασαν στο σκαλιστό κλινάρι.
Κι ωστόσο ο γιος του Ατρέα τριγύριζε σαν το θεριό στο ασκέρι
 µην τάχα κάπου το θεόµορφον Αλέξαντρο ξεκρίνει.

Μ' από τους Τρώες κανείς δε δύνουνταν κι απ' τους τρανούς συµµάχους
να δείξει τότε στον αντρόκαρδο Μενέλαο πού είν' ο Πάρης.
∆ε θα τον κρύβαν, αv τον έβλεπαν, από περίσσια αγάπη,
τι αλήθεια σαν το µαύρο θάνατο τον οχτρευόνταν όλοι.
Κι ο πρωταφέντης Αγαµέµνονας αναµεσό τους είπε·
« Ακούστε, Τρώες εσείς και ∆άρδανοι κι οι σύµµαχοι τους όλοιµια κι ο τρανός Μενέλαος νίκησε φως φανερά τον Πάρη
το βιος µαζί και την Αργίτισσα δώστε µας πίσω Ελένηκαι πανωτίµι να πλερώσετε, καθώς ταιριάζει αλήθεια
 να το κρατούνε κι οι µελλούµενες γενιές στη θύµηση τους.

Ετσι είπε ο γιος του Ατρέα, κι εσύγκλιναν µαζί του κι οι άλλοι Αργίτες.
Ραψωδία ∆

 November,  :
Alexandros.HELLENICdata Server
http://www.kat.gr

Ιλιάδας ∆
Μετάφραση: Ν. Καζαντζάκη - Ι.Θ. Κακριδή
-∆- Ωστόσο πλάι στο ∆ία σε σύναξη µαζί οι θεοί εκαθόνταν

µες στο χρυσόστρωτο παλάτι του, κι η Ήβη η σεβάσµια γύρω
σε όλους κρασί κερνούσε αθάνατο' κι αυτοί την Τροία θωρώντας
ο ένας τον άλλο αντιχαιρέτιζε µε τη χρυσή του κούπα.
Άξαφνα ο γιος του Κρόνου εβάλθηκε την Ήρα να πειράζει,
παραπετριές στη µέση ρίχνοντας και λόγια αγκιδωµένα:
«Έχει ο Μενέλαος δυο προστάτισσες θεές αλήθεια τώρα,
την Αθηνά τη στρατολάτισσα και την Αργίτισσα Ήρα·
µα αυτές κάθονται και τον χαίρουνται θωρώντας απ' αλάργα.
 Ωστόσο πώς η αχνογελόχαρη πάντα Αφροδίτη ξέρει

να παραστέκει, κι απ' το φίλο της το θάνατο να διώχνει!
Να που τον γλίτωσε, κι ας έβλεπε το Χάρο πια µπροστά του.
Μ' αφού ο τρανός Μενέλαος νίκησε φως φανερά τον Πάρη,
ας δούµε εµείς καλοζυγιάζοντας τι θ' απογίνει τώρα.
Μάχες τρανές ξανά θ' ανάψουµε και φοβερούς πολέµους,
για ανάµεσα στους δυο θα βάλουµε φιλιά κι αγάπη τάχα;
Κι εσείς αλήθεια, αν θα το θέλατε κι οµογνωµούσατε όλοι,
το κάστρο ανέβλαβο θ' απόµενε του Πριάµου του ρηγάρχη,
και την Ελένη την Αργίτισσα θα 'χε ο Μενέλαος πάλε.»
 Αυτά είπε, κι η Αθηνά µουρµούρισε, µαζί της κι η Ήρα, κάτι'

κοντά κοντά εκαθόνταν κι έκλωθαν κακά στους Τρώες κι οι δυο τους.
Αµίλητη η Αθηνά εκρατήθηκέ και σώπαινε, κι ας τα 'χε
µε τον πατέρα ∆ία, κι ας ένιωθε βαρύ θυµό στα φρένα.
Της Ήρας όµως εξεχείλισε στα στήθη η οργή και του 'πε:
«Υγιέ του Κρόνου τροµερότατε, τι λόγια αυτά που κρένεις;
Να µείνουν µες στη µέση οι κόποι µου, να παν χαµένοι θέλεις,
κι ο ιδρώτας που ίδρωσα παλεύοντας και τ' άτια που απόστασαν,
στρατούς σα σήκωναξεκλήρισµα στον Πρίαµο και στους γιους του;
Κάνε ό,τι θες, µα κι όλοι οι αθάνατοι δεν έχουµε ίδια γνώµη.»


Συχύστη τότε ο ∆ίας κι απάντησεν ο νεφελοστοιβάχτης:
«∆αιµονισµένη, τόσο σου 'καµαν κακό κι ο Πρίαµος τάχα
κι οι γιοί του Πριάαµου, που έτσι αλάγιαστα λυσσοµανάς και θέλεις
της Τροίας µαθές το καλοτείχιστο να ξεπατώσεις κάστρο;
Μονάχα αν µπόρειες, τις καστρόπορτες και τα ψηλά τειχιά της
διαβαίνοντας, τον Πρίαµο να 'τρωγες ωµό και τους υγιούς του
κι όλους τους άλλους Τρώες, θα χόρταινες την άγρια µάνητα σου!

Ως θέλεις κάµε, µόνο πρόσεχε, µήπως η αµάχη ετούτη
γίνει αφορµή στους δυο µας κάποτε και γίνουµε άνω κάτω.
Κάποιο άλλο λόγο τώρα θα 'λεγα και συ στο νου σου βαλ' τον:
 Κι εγώ µια µέρα αv πάρω απόφαση να ξεπατώσω κάστρο,

όποιο θελήσω, που θα κάθουνται δικοί σου µέσα άνθρωποι,
άσε µε λεύτερο, την όργητα µη µου αντισκόψεις διόλου.
Κι εγώ σου κάνω τώρα θέλοντας τη χάρη, µ' άθελα µου'
τι απ' όσα κάτω απ' τον αστρόφωτο τον ουρανό βρίσκονται
κι απ' όσα ο γήλιος βλέπει βγαίνοντας θνητών ανθρώπων κάστρα,
άλλο Κανένα δεν αγάπησα σαν τ' άγιο ετούτο κάστρο
και σαν τον Πρίαµο τον αντρόκαρδο µαζί µε το λαό του'
τι απ' το βωµό µου τα χαρίσµατα δεν έλειψαν καθόλου,
η κνίσα κι οι σπονδές· τι οι αθάνατοι δε λάχαµε άλλη χάρη.»
 Και τότε η σεβαστή βοϊδοµάτη του απάντησε Ήρα κι είπε:

«Τρεις είναι οι πολιτείες που αγάπησα πιο απ' ολες στην καρδιά µου,
το Άργος κι η Σπάρτη κι η πλατύδροµη Μυκήνα' µ' αν µια µέρα
τύχει βαθιά και τις οχτρεύεσαι, ξεπάτωσέ τις όλες.
∆ε σου θυµώνω εγώ κι ανάντια σου κεφάλι δεν ασκώνω'
τι κι αν αρνιόµουν και δε σ' άφηνα να µου τις ξεπατώσεις,
του κάκου θα σου αρνιόµουν δύναµη δεν έχω σαν και σένα.
Μα πρέπει δα και µένα ο κόπος µου να µη χαθεί του ανέµου'
είµαι κι εγώ θεά, κι η ρίζα µου µε τη δικιά σου ειν' ένα.
Πιο απ' όλους σεβαστή µε γέννησεν ο πονηρός ο Κρόνος,
 και για τα δυο, και για τη φύτρα µου και που δικό σου ταίρι

λογιέµαι, κι όλους τους αθάνατους εσύ τους αφεντεύεις.
Μον' έλα οι δυο να τα συβάσουµε, κάνε µου εσύ τη χάρη
και τη δικιά σου εγώ, κι οι αθάνατοι µαζί µας θα συγκλίνουν:
στην Αθηνά µιαν ώρα αρχύτερα την προσταγή σου δώσε,
εκεί που οι Τρώες κι οι Αργίτες στέκουνται για πόλεµο να δράµει,
τους Τρώες να βάλει αρχή να κάνουνε και πρώτοι να πατήσουν
τους άγιους όρκους, τώρα που 'δωκαν στους πέρφανους Αργίτες.»
Είπε, και δέχτη των αθάνατων και των θνητών ο κύρης,
κι ευτύς στην Αθηνά ανεµάρπαστα γυρνάει και κρένει λόγια:


«Στα δυο τ' ασκέρια τρέξε γρήγορα, στους Τρώες και στους Αργίτες,
και βαλ' τους Τρώες αρχή να κάµουνε και πρώτοι να πατήσουν
τους άγιους όρκους, τώρα ποτ 'δωκαν στους πέρφανους Αργίτες.»
Έτσι είπε, κι η Αθηνά, που τι 'θελε κι από τα πριν, πετάχτη
και τις κορφές του Ολύµπου αφήνοντας µε ασπούδα εχύθη κάτω,

καθώς αστροβολίδα, που 'ριξε του πονηρού του Κρόνου
ο γιος, σηµάδι για τους ναύλερους για σε στρατούς µεγάλους,
αχτιδοβόλα, και τρογύρα της πλήθιες πηδούν οι σπίθες.
Παρόµοια κι η Παλλάδα εχύθηκε πάνω στη γη, κι εβρέθη
ανάµεσα τους µ' ένα πήδηµα' κι οι Αργίτες οι αντρειωµένοι
 κι οι Τρώες οι αλογατάδες, όλοι τους σαστίσαν που την είδαν,

κι έλεε γυρνώντας ό καθένας τους στο διπλανό του τέτοια:
«Ξανά ο κακός θ' ανάψει πόλεµος και το φριχτό το απάλε,
για αναµεσό µας αποφάσισε φιλιά κι αγάπη τώρα
ό ∆ίας, που κυβερνάει τον πόλεµο στης γης το ανθρωπολόι;»
Έτσι µιλούσαν συναλλήλως τους και Τρώες κι Αργίτες όλοι.
Κι εκείνη µες στους Τρώες εχώθηκε, µ' ένα θνητό παρόµοια,
µε το Λαόδοκο, του Αντήνορα το γιο τον πολέµαρχο,
κι ολούθε τον ισόθεο Πάνταρο ζητούσε, αv θα τον έβρει.
Τον βρήκε τον τρανό, τον άψεγο γιο του Λυκάονα κάπου
 κοντά να στέκει, και τρογύρα του γερές ζυγιές κάθονταν

οι αρµατωµένοι, που του ακλούθηξαν απ' τα νερά του Αισήπου'
κι ως στάθη οµπρός του, µε ανεµάρπαστα του συντυχαίνει λόγια:
«Γιε του Λυκάονα πολεµόχαρε, θες να µ' ακούσεις τώρα;
Σαγίτα στο Μενέλαο γρήγορη στο λέει η καρδιά να ρίξεις;
Οι Τρώες θα σε δόξαζαν όλοι τους, και θα τους είχες κάνει
χάρη τρανή, κι απ' όλους πιότερο στο βασιλιά τον Πάρη.
Πρώτος εκείνος µε αξετίµητα θα σε τιµούσε δώρα,
αν το Μενέλαο τον πολέµαρχο πα στην πυρά θωρούσε
τη φαρµακούσα, απ' τη σαγίτα σου θανατολαβωµένο.
 Τον ξακουστό Μενέλαο δόξεψε λοιπόν, οµπρός, κι ευκήσου

στο µακροσαγιτάρη Απόλλωνα το φωτογεννηµένο,
πλήθος αρνιά µονοχρονίτικα στη χάρη του να σφάξεις,
όντας γυρίσεις στην πατρίδα σου, την άγια Ζέλεια, πίσω.»
Έτσι η Αθηνά µιλώντας γύρισε του ανέµυαλου τα φρένα,
κι ευτύς το τορνευτό ξεγύµνωσε δοξάρι, που 'χε φτιάξει
από 'να αγρίµι' ατός του κάποτε το χτύπησε από κάτω,
ψηλά, στο βράχο απ' το καρτέρι του να ξεπροβάλει ως το 'δε'
στο στήθος το 'βρε, και τ' ανάσκελα ξαπλώθηκε στο βράχο.
∆εκάξη ακέρια χεροπάλαµα µακριά τα κερατά του.
 Τεχνίτης τσ 'ξυσε, τα δούλεψε, τα φίλιασε στη µέση,

κι αφού τα γυάλισε, τους πέρασε χρυσά στην άκρη αγκρίφια.
Τώρα λοιπόν στη γη τ' ακούµπησε και πέρασε την κόρδα

λυγίζοντας το' τα σκουτάρια τους οι αντρόκαρδοι σύντροφοι
µπροστά κρατούσαν, οι πολέµαρχοι µην ξεχυθούν Αργίτες,
πριν το Μενέλαο τον πολέµαρχο, το γιο του Ατρέα, χτυπήσει.
Κι αυτός, το σαϊτολόγο ανοίγοντας, σαγίτα φτερωµένη,
αγκίνιαστη, που πόνους έκρυβε τρανούς, διαλέει, κι απάνω
στην κόρδα την πικρή σαγίτα του κοκιάζοντας ευκήθη
στο µακροσαγιτάρη Απόλλωνα το φωτογεννηµένο,
 πλήθος αρνιά µονοχρονίτικα στη χάρη του να σφάξει,

όντας γυρίσει στην πατρίδα του, την άγια Ζέλεια, πίσω.
Κι όπως µαζί και κόρδα τράβηξε και αγκίδια της σαγίτας,
πα στο βυζί του η κόρδα ακούµπησε, το σίδερο στο τόξο.
Κι αφού το γυριστό ετεντώθηκε τρανό δοξάρι, ξάφνου
στριγγόν αφήκε αχό, καµπάνισε κι η κόρδα, κι η σαγίτα
χιµάει πετώντας, λαχταρίζοντας να φτάσει µες στο πλήθος.
Όµως, Μενέλαε, δε σε ξέχασαν και σένα οι τρισµακάριοι
αθάνατοι και πρώτα απ' όλους τους η κουρσολόγα κόρη
του ∆ία, που εστάθη οµπρός κι απόδιωξε τη µυτερή σαγίτα·
 λίγο την έδιωξε από πάνω σου, καθώς η µάνα διώχνει

απ' το παιδί της, που βυθίστηκε σε ύπνο γλυκό, µια µύγα,
κι ατή της σπρώχνοντας την έφερε κει που χρυσά θηλύκια
τη ζώνη ανακρατούν κι ο θώρακας διπλός σταυρώνει απάνω.
Μες στο αρµοστό ζωνάρι εχώθηκε βαθιά η πικρή σαγίτα,
κι έτσι που πέρα ως πέρα ετρύπησε το πλουµιστό ζωνάρι,
χιµάει και χώνεται στο θώρακα τον καλοξοµπλιασµένο
και στο ζωστήρι που κατάσαρκα τον γλίτωνε απ' τους χτύπους.
Αυτό τον γλίτωσε, κι ας τρύπησε και τούτο πέρα ως πέρα'
τι ξώφαρσα η σαγίτα εχάραξε το δέρµα του µονάχα,
 και µαύρο γαίµα ξεπετάχτηκε µεµιάς απ' την πληγή του.

Πώς όταν µε πορφύρα φίλντισι γυναίκα αλικοβάφει,
Λύδισσα ή Κάρισσα, να βρίσκεται γι' αλόγου χαλινάρι,
και πλήθος ξένοι καβαλάρηδες το λαχταρούν, µα εκείνο
κρυµµένο στο κελάρι κοίτεται, να φράνει κάποιο ρήγα,
του αλόγου αντάµα να 'ναι στόλισµα, του αλογολάτη δόξα'
όµοια και σένα αλικοβάφηκαν, Μενέλαε, και πανώρια
µεριά και κνήµες και καλόφτιαχτοι πιο χαµηλά αστράγαλοι.
Κι έκοψε κρύος τον Αγαµέµνονα τον πρωταφέντη ιδρώτας,
ως είδε απ' την πληγή να χύνεται το µαύρο γαίµα κάτω.


Έκοψε κρύος και τον πολέµαρχο Μενέλαο τότε ιδρώτας'

σαν είδε ωστόσο πως και σύδεση και νύχια της σαγίτας
απόξω έµειναν, αναθάρρεψε και του 'φυγε η τροµάρα.
Και τότε ο ρήγας Αγαµέµνονας τον πήρε από το χέρι
κι είπε βογγώντας, και τρογύρα του βογγούσαν κι οι σύντροφοι:
«Γλυκέ αδερφέ, τους όρκους έκαµα λοιπόν για το χαµό σου,
που µοναχό µπροστά µας σ' έβαλα τους Τρώες να πολεµήσεις;
Να οι Τρώες που σου 'ριξαν και πάτησαν τους µπιστεµένους όρκους.
Μα δε θα παν χαµένα κι άδικα το αρνίσιο γαίµα κι οι όρκοι
κι οι άκρατες µας σπονδές και τ' άδολα χεροσφιξίµατά µας'
 τι αν δεν παιδέψει ο ρήγας του Ολύµπου µεµιάς τους ορκοπάτες,

θα τους παιδέψει αργά, µα σίγουρα· βαριά θα το πλερώσουν
οι Τρώες, κι ατοί τους και τα ταίρια τους και τα παιδιά τουςόλοι!
τι εγώ στο νου µου και στα φρένα µου καλά το ξέρω αλήθεια:
Θα ξηµερώσει µέρα κάποτε πού θα χαθεί το κάστρο
της Τροίας κι ο Πρίαµος ο πολέµαρχος κι όλος µαζί ο λαός του.
Κι ο γιος του Κρόνου, που αψηλόθρονος βιγλίζει απ' τον αιθέρα,
το µαύρο ατός του βροντοσκούταρο µπρος σ' όλους θα τραντάζει,
γι' αυτή την πιβουλιά θυµώνοντας. ό,τι σου λέω θα γένει.
Όµως, Μενέλαε, πίκρα ανείπωτη θα νιώσω απ' αφορµή σου,
 αν µου πεθάνεις και της µοίρας σου το νήµα ξετελέψει'

κι όλο ντροπή ξοπίσω θα 'γερνά στο διψασµένο το Άργος·
τι ευτύς οι Αργίτες την πατρίδα τους θ' αποζητήσουν τότε,
-κι η Ελένη η Αργίτισσα θ' απόµενε στον Πρίαµο και στους Τρώες
για καυκησιά. Κι εσύ θα κοίτεσαι στην Τροία' τα κόκαλα σου
το χώµα θα σαπίζει, κι άδικος θα µείνει εδώ ο ερχοµός µας.
Και κάποιος απ' τους Τρώες τους πέρφανους αυτά θα πει µια µέρα
ποδοπατώντας του τρισεύγενου Μενέλαου το µνηµούρι:
,,Το άχτι του σε όλους ο Αγαµέµνονας όµοια να βγάζει πάντα
σαν τώρα εδώ, που ασκέρι Αργίτικο κουβάλησε του κάκου
 και πίσω εγύρισε στο σπίτι του, στο πατρικό του χώµα

µε άδεια καράβια, τον πολέµαρχο Μενέλαο παρατώντας."
Αυτά θα πει, µα εµένα ας άνοιγεν η γης να µε πλακώσει.»
Τότε ο ξανθός Μενέλαος µίλησεν αναγκαρδιώνοντάς τον:
«Κάνε κουράγιο και το Αργίτικο το ασκέρι µη φοβίζεις.
Μέσα βαθιά πολύ δε χώθηκεν η µυτερή σαγίτα·
µπροστά τ' ολόπλουµο την κράτησε ζωνάρι, κι από κάτω
το δέµα και το ζώµα, που 'φτιασαν χαλκιάδες ξακουσµένοι.»
Κι ο πρωταφέντης Αγαµέµνονας απηλογιά του δίνει:
«Καλέ Μενέλαε, να 'ταν άµποτε σαν που το λες' ωστόσο

 γιατρός θα σε κοιτάξει γρήγορα, κι απάνω στην πληγή σου

βοτάνια θ' απιθώσει, οι µαύροι σου για να γλυκάνουν πόνοι.»
Είπε, και τον Ταλθύβιο πρόσταξε, το σεβαστό διαλάλη:
« Ταλθύβιε, το Μαχάονα φώναξε και µην αργείς καθόλου,
τον Ασκληπιό που έχει, τον άψεγο το γιατρευτή, πατέρα,
το γιο του Ατρέα, τον πολεµόχαρο Μενέλαο, να κοιτάξει.
∆οξαρευτής τρανός τον χτύπησεν απ' τους Λυκιώτες κάποιος,
για κι απ' τους Τρώες, για κείνον καύκηµα, καηµός για µας µεγάλος.»
Είπε, κι ο κράχτης δεν παράκουσε στα λόγια του, µον 'πήρε
να τρέχει µες στων χαλκοθώρακων των Αχαιών τ' ασκέρια,
 τον ξακουστό Μαχάονα ψάχνοντας. Τον πέτυχε να στέκει,

κι οι βαριαρµατωµένοι γύρα του, γερές ζυγιές, κάθονταν,
που από την Τρίκη τον άκλούθηξαν την αλογοθροφούσα.
Κι ως στάθη πλάι του, µε ανεµάρπαστα του συντυχαίνει λόγια:
« Σήκω, κι ο µέγας Αγαµέµνονας, γιε του Ασκληπιού, σε κράζει,
το γιο του Ατρέα, τον πολεµόχαρο Μενέλαο, να κοιτάξεις.
∆οξαρευτής τρανός τον χτύπησεν απ' τους Λυκιώτες κάποιος,
για κι απ' τους Τρώες, για κείνον καύκηµα, καηµός για µας µεγάλος.»
Έτσι είπε, κι εκείνου αναδεύτηκε βαθιά η καρδιά στα στήθη,
και τράβηξαν µπροστά, τ' Αργίτικα φουσάτα διαπερνώντας.
 Κι ως έφτασαν εκεί που εστέκουνταν στη µέση ο λαβωµένος

ξανθός Μενέλαος και τον έζωναν οι πιο τρανοί ρηγάδες,
ευτύς ο ισόθεος ήρωας έτρεξε και στάθη αναµεσό τους,
κι απ' το σφιχτό ζωνάρι ετράβηξε µε βιάση τη σαγίτα·
και µε το τράβηγµα της έσπασαν τα νύχια οµπρός· κι εκείνος
του 'λυσε πρώτα τ' ολοπλούµιστο ζωνάρι, κι απά κάτω
το δέµα και το ζώµα, που 'φτιασαν χαλκιάδες ξακουσµένοι.
Και την πληγή, η πικρή που του άνοιξε σαγίτα, ως είδε, το αίµα
βύζαξε πρώτα, κι όπως κάτεχε, πραγά µετά βοτάνια
πιθώνει, που 'χε δώσει ο Χείρωνας στον κύρη του απ' αγάπη.


Έτσι γνοιάζονταν το βροντόφωνο Μενέλαο τούτοι' ωστόσο
ήρθαν των Τρωών τ' ασκέρια πάνω τους των βαριοσκουταράτων,
κι αυτοί µεµιάς ξαναρµατώνουνται και της σφαγής θυµούνται.
Ε, τότε πια τον Αγαµέµνονα δε θα 'βλεπες το γαϋρο
για να νυστάζει για να σκιάζεται για να µη θέλει απάλε,
µον' να ποθεί µιαν ώρα αρχύτερα τη δοξαντρούσα µάχη.
Το αµάξι παρατάει τ' ολόπλουµο καί τ' άλογα να στέκουν,
και το παιδόπουλο, ο Ευρυµέδοντας, τον Πτολεµαίο πατέρα,

το γιο του Πείραιου, που 'χε, ανάµερα τα εκράτα, ως εφρουµάζαν.
Κι άφού τον πρόσταξε να γνοιάζεται να τα 'χει πλάι του πάντα,
 αν λάχει και τον πάρει ο κάµατος τ' ασκέρια κυβερνώντας,

πήρε πεζός αυτός και διάβαινε µες στις ζυγιές τ' ασκέρι.
Κι όσους Αργίτες αλογάρηδες να βιάζουνται θωρούσε,
ζυγώνοντας τους, µε τα λόγια του τους έδινε κουράγιο:
«Αργίτες, µπρος! ορθή κρατάτε τη της άντριγιας τη φλόγα!
Στους ψεύτες δε θα δώσει βόηθηση ποτέ του ο ∆ίας πατέρας,
µον' όσοι επάτησαν τον όρκο τους πιο πρώτα, θα 'ρθει µέρα
τα τρυφερά κορµιά τους σίγουρα που θα τα φαν οι αγιούπες'
κι εµείς τις ακριβές γυναίκες τους και τα µωρά παιδιά τους
µες στα καράβια µας θα σύρουµε, σαν πάρουµε το κάστρο.»
 Πάλι όσους έβλεπε πως δείλιαζαν να µπουν στην άγρια µάχη,

µε θυµωµένα τους απόπαιρνε και τους χτυπούσε λόγια:
«Αργίτες φωνακλάδες, άναντροι, δεν ντρέπεστε καθόλου;
Τώρα τι στέκεστε σαστίζοντας, καθώς τα ελαφοµόσκια,
που αφού ξεκαµωθούνε τρέχοντας µες στο φαρδύ τον κάµπο,
πια σταµατούν, και µες στα στήθη τους ξεπαραλυεί η καρδιά τους;
όµοια και σεις χαµένοι στέκεστε κι ουδέ στη µάχη πάτε.
Για καρτεράτε οι Τρώες στης θάλασσας την παραφρή να φτάσουν
κοντά, κει που 'χουµε τα ωριόπρυµνα καράβια τραβηγµένα,
να δείτε αν θα το απλώσει απάνω σας το χέρι ο γιος του Κρόνου;»
 Έτσι προστάζοντας γυρόφερνε µες στις ζυγιές τ' ασκέρι·

κι ήρθε, τα πλήθη άντιδιαβαίνοντας, στων Κρητικών τ' ασκέρι,
που αρµατωνόταν στον πολέµαρχο τρογύρα Ιδοµενέα.
Ο Ιδοµενέας στους πρώτους έστεκε, στη δύναµη ίδια κάπρος,
και πίσω τους στερνούς ξεσήκωνε στον πόλεµο ο Μηριόνης.
Τους είδε ο ρήγας Αγαµέµνονας κι ευφράθηκε η καρδιά του,
κι ευτύς, γλυκαίνοντας τα λόγια του, του Ιδοµενέα µιλούσε:
«Περίσσια, Ιδοµενέα, στον πόλεµο και στίς δουλειές τις άλλες
απ' όλους τους γοργαλογάρηδες Αργίτες σε δοξάζω,
για σύντας τρώµε κι αξετίµητο, φλογάτο απ' τα κροντήρια


κερνούν κρασί, να πίνουν οι άρχοντες οι πρώτοι απ' τους Αργίτες.
Κι αν πίνουν οι άλλοι µακροµάλληδες Αργίτες το δικό τους
καθένας, όµως σένα η κούπα σου σαν τη δικιά µου στέκει
ξέχειλη πάντα, όσο που ρέγεται να 'χει να πιει η καρδιά σου.
Οµπρός λοιπόν στη µάχη, δείξε µας ποιος είσαι, ως το καυχιέσαι.»
Και τότε ο Ιδοµενέας του απάντησε, των Κρητικών ο ρήγας:
«Ύγιέ του Ατρέα, στ' αλήθεια σύντροφος θα σου είµαι εγώ για πάντα

πιστός, ως µιας αρχής σου το 'ταξα και δέθηκα µε λόγο.
Μον' πήγαινε, άλλους µακροµάλληδες Αργίτες να κεντρίσεις,
να µπούµε γρήγορα στον πόλεµο, µια κι έσπασαν τους όρκους
 οι Τρώες· µα τούτους πίσω θάνατος τους καρτεράει και χάρος

το δίχως άλλο, τι τους όρκους µας πρώτοι µαθές πάτησαν.»
Είπε, κι ο γιος του Ατρέα χαρούµενος τον παρατάει και φεύγει
και µπρος στους δυο τους Αίαντες έφτασε περνώντας µες στα πλήθη.
Κι αυτοί αρµατώνουνταν, και πίσω τους σα σύγνεφο η πεζούρα.
Κι όπως γιδάρης ξάφνου σύγνεφο ξανοίγει από τη βίγλα
πάνω απ' το πέλαγο να κρέµεται, σπρωγµένο απ' τον αγέρα,
κι ως βλέπει από ψηλά, του φαίνεται πιο µαύρο, σαν την πίσσα,
να φτάνει κρεµαστό απ' το πέλαγο, κι άγριο δρολάπι σέρνει'
κι ως το 'δε, χώνει το κοπάδι του µες στη σπηλιά απ' τον τρόµο'
 τέτοιες στον άγριο µέσα πόλεµο, τους Αίαντες ακλουθώντας,

οι φάλαγγες των αρχοντόγεννων παλικαριών τραβούσαν,
µαύρες, πυκνές, κι ακροτρικύµιζαν κοντάρια και σκουτάρια.
Τους είδε ο ρήγας Αγαµέµνονας κι ευφράθηκε η καρδιά του,
και κράζοντας τους µε ανεµάρπαστα τους συντυχαίνει λόγια:
«Ακούστε µε, Αίαντες, που αφεντεύετε στους χαλκοθωρακάτους
Αργίτες' δεν προστάζω τίποτε για σας, κι ουδέ ταιριάζει·
τι ατοί σας το στρατό φτερώνετε να πολεµήσει αντρίκεια.
Να 'ταν, πατέρα ∆ία κι Απόλλωνα και συ Αθηνά µου, αλήθεια
τέτοια καρδιά να κλείναν όλοι τους στα στήθη σαν και τούτους!
 Το κάστρο τότε θα γονάτιζε του Πριάµου του ρηγάρχη,

γοργά πεσµένο µες στα χέρια µας, στην άκρη του σπαθιού µας.»
Ως είπε αυτά, τους απαράτησε, κι ως τράβηξε πιο κάτω,
το Νέστορα ήβρε, το γλυκόλαλον αγορητή της Πύλος,
να παρατάζει και στον πόλεµο να σπρώχνει τους δικούς του,
στο ρήγα Βίαντα, στον Πελάγοντα το µέγα, στο Χροµίο,
στον Αίµονα και στον Αλάστορα το βασιλιά τρογύρα.
Οι αµαξολάτες πρώτοι εστέκουνταν µε τ' άτια και τ' αµάξια'
πίσω οι πεζοί, πολλοί κι αντρόκαρδοι, στον πόλεµο να στέκουν
πύργος γερός' στη µέση ο Νέστορας τους αχαµνούς κρατούσε,


έτσι που κι άθελα ο καθένας τους να πολεµά απ' ανάγκη.
Οι αµαξολάτες πρώτα πρόσταξε γερά τ' αλόγατά τους
να τα κρατούν και µες στον τάραχο να µη χαλνούν την τάξη.
«Μηδέ κανείς, τάχα είναι αντρόκαρδος και στ' άλογα τεχνίτης,
µπροστά απ' τους άλλους να θαρρεύεται να πολεµάει µονάχος,

για και να φεύγει' τι αχαµναίνετε µ' αυτά τη δύναµη σας.
Αν όµως ένας απ' τ' αµάξι του κάποιο άλλο φτάσει αµάξι,
µε το κοντάρι ας πέσει πάνω του' το πιο συφέρο αυτό 'ναι.
Όµοια κούρσευαν κι οι πατέρες µας και πολιτείες και κάστρα,
τέτοια καρδιά και γνώµη κλείνοντας βαθιά στα στήθια µέσα.»
 Να πώς τους έσπρωχνε, από πόλεµους παλιούς ξεσκολισµένος,

ο γέροντας, κι εχάρη, ως είδε τον, ο πρωτοστρατολάτης,
και κράζοντας τον µε ανεµάρπαστα του συντυχαίνει λόγια:
«Όπως χτυπά η καρδιά σου, γέροντα, στα στήθη, ας ήταν να 'χες
τα γόνα αλύγιστα κι ακλόνητη τη δύναµη σου πάντα!
Ωστόσο τ' άγρια εσέ γεράµατα πλάκωσαν. Να 'ταν άλλον
να 'χουνε βρει, και συ να χαίρεσαι περίσσια νιάτα ακόµα!»
Κι απηλογιά ο γερήνιος Νέστορας του δίνει ο αλογολάτης:
«Ύγιέ του Ατρέα, το πώς θα το 'θελα κι εγώ σαν τότε να 'µαι
που τον Ερευθαλίωνα σκότωσα τον αρχοντοθρεµµένο.
 Όλα οι θεοί µαζί δεν τά' δωκαν ωστόσο στους ανθρώπους'

κι αν ήµουν τότε νιος, γεράµατα µ' έχουν πλακώσει τώρα.
Κι όµως θα πάω µαζί, τα λόγια µου ν' ακούν οι αµαξολάτες
και τις βουλές µου, τι στο γέροντα τούτη αποµένει η χάρη.
Ας πολεµούν µε τα κοντάρια τους οι νιότεροί µου τώρα,
που 'χουν πιο δύναµη, κι ανάκαρα γρικούν περίσσια εντός τους.»
Είπε, κι ο γιος του Ατρέα χαρούµενος τον προσπερνάει, και βρίσκει
το Μενεσθέα πιο κάτω που 'στεκε, τον άξιο αλογολάτη,
του Πετεού το γιο, και γύρα του των Αθηναίων τ' ασκέρι
γιοµάτο ορµή, κι ο πολυµήχανος πιο κει Οδυσσέας στεκόταν,
 και πλάι του εστέκουνταν οι αδείλιαστοι Κεφαλλονίτες όλοι'

µες στα φουσάτα τους ο τάραχος δεν είχε φτάσει ακόµα,
τι τώρα µόλις ξεσηκώνουνταν να χτυπηθούν οι Αργίτες
κι οι Τρώες οι αλογατάδες σύψυχοι' κι εκείνοι καρτερώντας
στέκονταν, άλλη πρώτα Αργίτικη να ιδούν κολόνα οµπρός τους
πάνω στους Τρώες µε ορµή να χύνεται κι ο πόλεµος ν' ανοίξει.
Κι ο πρωταφέντης Αγαµέµνονας τους µάλωσε, ως τους είδε,
και κράζοντας τους µε ανεµάρπαστα τους συντυχαίνει λόγια:
« Του Πετεού του αρχοντογέννητου ρηγάρχη υγιέ' και σένα
στην πονηριά, σε ξέρω, µάστορα και συφερρντονούση'


Τι τάχα ανάµερα ζαρώνετε προσµένοντας τους άλλους;
Ταιριάζει εσείς οι δυο να βρίσκεστε στους µπροστοµάχους µέσα
κι εκεί της µάχης ν' αντικρίζετε την πυρωµένη φλόγα'

γιατί και πρώτοι εσείς το κάλεσµα γρικάτε το δικό µου,
σύντας τραπέζι οι Αργίτες στρώνουµε στους πρωτοκεφαλάδες.
Εκεί να τρώτε σας καλόρχεται κρέας ψητό, και κούπες
κρασί µελόγλυκο να πίνετε, καθώς ποθεί η καρδιά σας.
Τώρα και δέκα θα σας άρεσαν Αργίτικες κολόνες
µπροστά από σας µε τον ανέσπλαχνο χαλκό να πολεµούνε.»
Ταυροκοιτώντας ο πολύβουλος του απάντησε Οδυσσέας:
 «Ατρείδη, τι είναι αυτός που ξέφυγε τα δυο σου χείλια λόγος;

Εµείς τη µάχη να ξεφύγουµε κοιτάµε λες, οι Αργίτες
κάθε που ασκώνουν άγριο πόλεµο στους Τρώες τους αλογάδες;
Θα ιδείς ωστόσο, αν τόσο γνοιάζεσαι και θέλεις, να χτυπιέται
σε λίγο ο κύρης του Τηλέµαχου στους µπροστοµάχους µέσα
από τους Τρώες τους αλογάρηδες. Μα εσύ µιλάς του ανέµου!»
Τότε ο ρηγάρχης Αγαµέµνονας χαµογελώντας κρένει
και πίσω επήρε ευτύς το λόγο του, θωρώντας το θυµό του:
«Γιε του Λαέρτη αρχοντογέννητε, πολύτεχνε Οδυσσέα,
τι να σου κάνω εγώ µαλώµατα, τι διάτες να σου δίνω,
 που εγώ το ξέρω πως στα στήθια σου µονάχα το καλό µου

θέλει η καρδιά σου, κι είναι οι πόθοι σου κι οι πόθοι µου ένα πάντα;
Μον' έλα, αργότερα τα φτιάνουµε, κι αν τίποτε έχει τώρα
βαρύ ειπωθεί, οι θεοί τα λόγια µας ας τ' ανεµοσκορπίσουν.»
Ως είπε αυτά, τους απαράτησε και τράβηξε πιο κάτω,
και του Τυδέα το γιο, τον άτροµο ∆ιοµήδη, πετυχαίνει
πίσω από τ' άλογα να στέκεται πα στο γερό του αµάξι,
και πλάι του εστέκουνταν ο Σθένελος, ό γιος του Καπανέα.
Κι ο πρωταφέντης Αγαµέµνονας τον µάλωσε, ως τον είδε,
και κράζοντας τον µε ανεµάρπαστα του συντυχαίνει λόγια:
 «Γιε του Τυδέα του πολεµόχαρου, του αλογατάρη, αλί µου!

Τι µου ζαρώνεις; τι τα διάβατα της µάχης βλέπεις γύρα;
Αλήθεια, στον Τυδέα δεν άρεσε να 'ναι έτσι ζαρωµένος,
µον' πιό µπροστά πολύ απ' τους συντρόφους να µάχεται' έτσι έλεγαν
όσοι τον είδαν µες στον πόλεµο' τι αλήθεια δεν τον είδα
ποτέ µου εγώ, µηδέ τον έσµιξα, µα ασύγκριτο τον λέγαν.
Μπήκε µια µέρα δίχως πόλεµο µες στη Μυκήνα, ως φίλος,
στρατό για να µαζέψει' αντάµα του κι ο ισόθεος Πολυνείκης,
τότε που θέλαν να πατήσουνε τ' άγια τειχιά της Θήβας.
Κι από τους Μυκηναίους εγύρευαν τρανούς βοηθούς να δώσουν'

 κι εκείνοι να τους δώσουν ήθελαν, στα λόγια τους γρικώντας.

Μα ο ∆ίας τη γνώµη τους µετάλλαξε µε δίσεχτα σηµάδια.
Και τούτοι πήραν δρόµο κι έφυγαν, κι ως έφτασαν τραβώντας
στον παχιολίβαδο, πυκνόβουρλο τον Ασωπό, λογιάσαν
οι Αργίτες, ο Τυδέας µαντάτορας γι' αλλού ξανά να φύγει.
Και πήγε αυτός και συναπάντησε πλήθος Καδµείους, την ώρα
που στο παλάτι έτρωγαν κι έπιναν του Ετεοκλή του γαύρου.
Κι ο αλογατάρης δε φοβήθηκε Τυδέας, κι ας ήταν ξένος,
έτσι ολοµόναχος που βρέθηκε µες των Καδµείων το πλήθος.
Να παραβγούν τους αντροκάλεσε, και σε όλα τους νικούσε
 ανέκοπα, τι παραστάτισσα την Αθηνά είχε δίπλα.

Τότε οι Καδµείοι βαριά αραθύµησαν οι αλογοφτερνιστάδες
και πίβουλο καρτέρι του 'στησαν στου γυρισµού τη στράτα,
πενήντα παλικάρια, κι έβαλαν και δυο αρχηγούς, του Αιµόνου
το γιο το Μαίονα, που συνόµοιαζε µε τους θεούς στην όψη,
και τον αντρόκαρδο του Αυτόφονου το γιο, τον Πολυφόντη.
Και τούτοι απ' τον Τυδέα καλύτερη δεν ήβραν µοίρα ωστόσο'
τους σκότωσε όλους' έναν άφησε µονάχα να γυρίσει'
το Μαίονα αφήκε µόνο, ακούγοντας σε θεοτικά σηµάδια.
Έτσι ο Αιτωλός Τυδέας πολέµησε, µα γέννησε το γιο του
 χειρότερο του στο αντροκάλεσµα, καλύτερο στα λόγια.»

Είπε, κι ωστόσο ο τρανοδύναµος ∆ιοµήδης του ρηγάρχη
του σεβαστού τα λόγια ντράπηκε και δεν του απηλογήθη.
Μα ο γιος του Καπανέα του πέρφανου του γύρισε το λόγο:
«Παράτα, υγιέ του Ατρέα, τα ψέµατα, και τα σωστά τα ξέρεις!
Εµείς, καυκιόµαστε, στον πόλεµο περνούµε τους γονιούς µας'
εµείς τη Θήβα την έφτάπορτη πατήσαµε, κι ας ήταν
πιο λίγος ο στρατός που εφέραµε µπρος στα τρανά τειχιά της,
γιατί είχαµε στο ∆ία τα θάρρη µας και στα θεϊκά σηµάδια.
Όµως εκείνοι από την ίδια τους κακογνωµιά εχαθήκαν.


Στην ίδια την τιµή µη βάζεις µας λοιπόν µε τους γονιούς µας.»
Ταυροκοιτώντας τον αντίσκοψε τότε ο τρανός ∆ιοµήδης:
«Σύντροφε, κάθου τώρα αµίλητος κι ό,τι σου πω ν' ακούσεις'
του πρωταφέντη του Αγαµέµνονα δε µε πικραίνει ο λόγος,
τους Αχαιούς τους πολεµόχαρους να βγουν στη µάχη ως σπρώχνει'
τι αν ίσως οι Αχαιοί χαλάσουνε τους Τρώες και το άγιο κάστρο
της Τροίας πατήσουν, κοσµοξάκουστο θα γίνει τ' όνοµά του.
M' αv χαλαστούν οι Αργίτες, άµετρη θα νιώσει εκείνος πίκρα.

Μον' έλα τώρα, την αδάµαστη να θυµηθούµε αντρεία µας.»
Είπε, κι από το αµάξι επήδηξε συνάρµατος στο χώµα,
 κι άγρια βρόντηξαν τα χαλκάρµατα στου ρήγα απά τα στήθη,

ως πήρε φόρα' τρόµος θα 'πιανε και ψυχωµένο ακόµα.
Πώς σε γιαλό µπροστά πολύβογγο της θάλασσας το κύµα
ασκώνει ο Ζέφυρος, και χύνεται ξοπίσω το 'να στ' άλλο'
βαθιά στο πέλαο πρώτα υψώνεται, µετά στην ξέρα απάνω
σπάζει µε ορµή και µε άγριο βρούχισµα, κι ολόγυρα στους κάβους
δοξαρωτό κορφοσηκώνεται ξερνώντας αλισάχνη'
όµοια κι οι φάλαγγες οι Αργίτικες απανωτές τραβούσαν
δίχως σωµό στη µάχη' φώναζε στο ασκέρι το δικό του
κάθε ρηγάρχης' οι άλλοι αµίλητοι τραβούσαν (τόσα πλήθη
 πώς ακλουθούν ποτέ δε θα 'λεγες κι έχουν φωνή στο στήθος)

βουβοί, από φόβο στους ρηγάρχες τους µπροστά' κι ολόγυρα τους
οι πλουµιστές αρµάτες έλαµπαν, που ως όδευαν φορούσαν.
Κι οι Τρώες, ως πρόβατα σε τσέλιγκα τρανού τη µάντρα στέκουν
µύρια, ν' αρµέξουν το άσπρο γάλα τους, κι ως καρτερούν, βελάζουν
χωρίς αναπαµό, τ' αρνάκια τους γρικώντας' όµοια τότε
των Τρωών ο αλαλητός ασκώνουνταν µες στο φαρδύ τ' ασκέρι.
ίδια λαλιά δεν είχαν όλοι τους µηδέ µιλούσαν όµοια,
τι ήταν το ασκέρι χιλιοµάζωχτο κι οι γλώσσες µπερδεµένες.
Και τούτους ο Άρης τους ξεσήκωνε, τους άλλους η Παλλάδα,
 κι ο Φόβος κι η Τροµάρα κι η άπαυτα ξεφρενιασµένη Αµάχη,

του Άρη του αντροφονια η συντρόφισσα κι αντάµα κι αδερφή του'
που λίγο λίγο πρώτα ασκώνεται, µα γρήγορα στυλώνει
ψηλά στα ουράνια το κεφάλι της καί περπατάει στο χώµα.
Αυτή και τότε πηγαινόρχουνταν αναµεσός στ' ασκέρια,
την άγρια αµάχη τους κεντρίζοντας κι αυξαίνοντας το βόγγο.
Κι όπως τα δυο τ' ασκέρια τρέχοντας σµίξαν µαζί, σκουντρήξαν
το 'να µε τ' άλλο τα κοντάρια τους, σκουντρήξαν τα σκουτάρια
και των αντρών των χαλκοθώρακων η αντρεία, κι αντιχτυπούσαν
οι αφαλωτές ασπίδες, κι έβραζεν ο σάλαγος περίσσιος'
 και γρίκαες καυκησιές και γόσµατα µαζί την ίδιαν ώρα,

αυτών που έσφαζαν και που εσφάζουνταν, κι η γης πληµµύριζε αίµα.
Καθώς φουσκώνουν ξεροπόταµα κι απ' τα βουνά κυλούνε
και σµίγουν κάτω στο συλλάγκαδο τα ξέχειλα νερά τους,
που από κρουνούς τρανούς ξεχύνουνται µες σε βαθιά χαράδρα,
κι ακούει το βρουχισµό τους ξέµακρα πα στο βουνό ο τσοπάνος,

όµοια κι αυτοί, σα σµίξαν, έβγαζαν αλαλαγµούς και βόγγους.
Πρώτος ο Αντίλοχος εσκότωσε µέσα στους Τρώες προµάχους
τρανό αντρειωµένο, τον Εχέπωλο, το γιο του Θαλυσίου'
πρώτος του χτύπησε το κέρατο στο αλογουρίσιο κράνος.
 Τρυπάει το µέτωπο και πέρασε το κόκαλο ως τα µέσα'

ο χάλκινος χαλός' κι εσκέπασε τα µάτια του σκοτάδι,
κι ως πύργος καταγής γκρεµίστηκε στην άγρια µέσα µάχη.
Κι ευτύς, ως έπεσε, ο Ελεφήνορας τον άρπαξε απ' τα πόδια,
ο γιος ο γαύρος του Χαλκώδοντα, των Άβαντων ο ρήγας,
κι απ' τις ριξιές σκυφτός τον έσερνε, ποθώντας να του γδύσει
µε βιάση τ' άρµατα' µα η φόρα του δε βάσταξε πολληώρα'
τι ως ο λιοντόκαρδος Αγήνορας τον είδε να τον σέρνει
και στο σκουτάρι δίπλα, ως έγερνε, να δείχνει το πλευρό του,
µε το χαλκό κοντάρι του 'ρίξε και τη ζωή του παίρνει.
 Έτσι η ζωή του εκόπη, κι άναψε στους Τρώες και στους Αργίτες

τότε τρανό κακό από πάνω του, τι κι απ' τα δυο τα µέρη
χιµούσαν σαν τους λύκους κι έριχναν ο ένας τον άλλο κάτω.
Κι ο τελαµώνιος Αίας ένα άγουρο, το Σιµοείσιο, ρίχνει,
που του Ανθεµίωνα γιος έκράζουνταν η µάνα του µια µέρα
στους Οχτους του Σιµόη τον γέννησε γυρνώντας απ' την Ίδα,
όπου είχε πάει να ιδεί τα πρόβατα µαζί µε τους γονιούς της.
Γι' αυτό και Σιµοείσιος κράζουνταν, µα να γεροκοµήσει
γραφτό του τους γονιούς δεν ήτανε. Λιγόχρονος εστάθη,
καθώς µε το κοντάρι ο άντρόκαρδος τον χτύπησε Αίαντας τότε'
 τι ως πρώτος πρόβαινε, τον πέτυχε στο στήθος, στο δεξιό του

δίπλα βυζί, κι αντίκρα επέρασε το χάλκινο κοντάρι
µέσα απ' τον ώµο' και κυλίστηκε στον κουρνιαχτό, σα λεύκα
που σε φαρδύ, βαθύ βαλτότοπο φυτρώνει, κι ίσια πάνω
τραβάει, και µοναχά κατάκορφα φυτρώνουν τα κλαριά της·
αµαξοµάστορας την έκοψε µε αστραφτερό τσεκούρι,
να τη λυγίσει και τροχόγυρος να γίνει σε ώριο αµάξι'
κι αυτή κοιτάµενη ξεραίνεται στου ποταµού τον όχτο'
παρόµοια ο Σιµοείσιος κοίτουνταν, σαν πήρε να τον γδύνει
ο γαύρος Αίας· και τότες ο Άντιφος, ο στραφτοθωρακάτος


του Πριάµου γιος, µες στο αντροµάζωµα του ρίχνει το κοντάρι
το µυτερό, µα δεν τον πέτυχε, µον' βρίσκει στ' αχαµνά του
το Λευκό, του Οδυσσέα το σύντροφο, που το νεκρό τραβούσε'
και το κορµί απ' τα χέρια του 'φύγε κι απάνω του εσωριάστη.

Τότε ο Οδυσσέας βαριά αραθύµησε θωρώντας τον να πέφτει'
γοργά περνάει µέσ' απ' τους πρόµαχους µε αστραποβόλο κράνος
κι ήρθε, κοντά του εστάθη κι έριξε το λιόφωτο κοντάρι,
µε προσοχή κοιτώντας γύρα του' κι οι Τρώες έκαµαν πίσω,
καθώς κοντάριζε' κι ούδ' έφυγε στ' ανώφελα η ριξιά του'
το νόθο υγιό του Πριάµου πέτυχε, το ∆ηµοκόωντα, µόλις
 από την Άβυδο, από τ' άλογα του κύρη του, φτασµένο.

Αυτόν, χολιώντας για το σύντροφο, κοντάρεψε ο Οδυσσέας
δίπλα στο µέτωπο, κι ο χάλκινος χαλός περνά από τ' άλλο
µελίγγι ως πέρα, και του σκέπασε τα µάτια το σκοτάδι.
Βαρύς σωριάστη, κι από πάνω του βρόντηξαν τ' άρµατά του.
Πισωδροµίζει ο γαύρος Έχτορας κι οι µπροστοµάχοι τότε,
κι οι Αργίτες όλοι αµέσως χούγιαξαν και τους νεκρούς τράβηξαν
και πήραν δρόµο οµπρός. Μα θύµωσεν ο Απόλλωνας, που εθώρειε
ψηλά απ' τα Πέργαµα, και φώναξε στους Τρώες γκαρδιώνοντάς τους:
« Αλογατάδες Τρώες, απάνω τους, κρατήστε την αντρεία σας
 µπρος στους Αργίτες, τι από σίδερο για πέτρα τα κορµιά τους

δεν είναι, στου χαλκού το χτύπηµα του σαρκοφα ν' αντέξουν.
Κι ουδ' ο Αχιλλέας, της ωριοπλέξουδης θεάς ο γιος, στη µάχη'
βρίσκεται εδώ, µον' στα πλεούµενα κλωσάει τη µάνητα του.»
Ετσι ο θεός µιλούσε ο ανήµερος, κι ωστόσο τους Αργίτες
ξεσήκωνε η Αθηνά η περίλαµπρη, του ∆ία η θυγατέρα,
γυρνώντας δώθε κείθε, όπου 'βλέπε να παρατούν τη µάχη.
Το ∆ίωρη τότε η Μοίρα αφάνισε, το γιο του Αµαρυγκέα'
τον είχε βρει πλάι στον αστράγαλο, στο πόδι το δεξιό του
µιαν αγκυλόπετρα, που του 'ριξε του Ιµπράσου ο γιος ο Πείρος,
 που 'χε απ' την Αίνο φτάσει κι έστεκε ρηγάρχης στους Θρακιώτες.

Κι η άπονη η πέτρα και τα κόκαλα και το διπλό το νεύρο
του θρυµµατίζει, και ξαπλώθηκε τ' ανάσκελα στη σκόνη!
κι ως του 'φευγε η ψυχή, στους συντρόφους τους ακριβούς τα δυο του
τα χέρια του άπλωνε. Κι ο που 'ριξε του ρίχτηκεν, ο Πείρος,
κι ως στην κοιλιά, κοντά στο αφάλι του, τον χτύπησε, χύθηκαν
τα σπλάχνα του στη γη, και σκέπασε τα µάτια του σκοτάδι.
Μα ως έκανε να φύγει, του 'ριξεν ο Θόας απά στο στήθος,
πλάι στο βυζί, καί στο πλεµόνι του µέσα ο χαλκός εµπήχτη.
Κι ο Θόας σιµώνοντας ανάσπασε το δυνατό κοντάρι


από το στήθος του, καί βγάζοντας το κοφτερό σπαθί του
στη µέση της κοιλιάς τον χτύπησε και τη ζωή του πήρε.
∆εν τον ξαρµάτωσε όµως, τι έτρεξαν τρογύρα του οι Θρακιώτες,

οι σύντροφοι του οι φουντοµάλληδες, µε τα µακριά κοντάρια,
κι όσο κι αν ήταν γιγαντόκορµος και παλικάρι κι άντρας,
πίσω τον έσπρωξαν τροµάζοντας πισωστρατίζει εκείνος.
Ετσι στη σκόνη µέσα εκοίτουνταν σιµά σιµά κι οι δυο τους,
στους Επειούς τους χαλκοθώρακους ο πρώτος, στους Θρακιώτες
ο άλλος ρηγάρχης· και τρογύρα τους κορµιά περίσσια έπεφταν.
Με τέτοια µάχη πια παράπονο κανείς δε θα 'χε, φτάνει
 να µπόρειε, αδόξευτος κι αλάβωτος από χαλκό, να τρέχει

στη µέση εκεί, µε παραστάτισσα την Αθηνά Παλλάδα,
να τον κρατά απ' το χέρι, διώχνοντας κάθε ριξιά από µπρος του'
τι πλήθος Τρώες κι Αργίτες πίστοµα µαθές τη µέρα εκείνη
στη σκόνη ξαπλωµένοι εκοίτουνταν ο ενας στον άλλον πλάι.
Ραψωδία Ε

 November,  :
Alexandros.HELLENICdata Server
http://www.kat.gr

Ιλιάδας Ε
Μετάφραση: Ν. Καζαντζάκη - Ι.Θ. Κακριδή
-Ε- Τότε η Αθηνά στον πολεµόχαρο ∆ιοµήδη, του Τυδέα

το γιο, καρδιά και δύναµη έδωκε, µες στους Αργίτες όλους
να ξεχωρίσει και περίλαµπρο να γίνει τ' όνοµά του.
Κι άναβε αδάµαστη απ' το κράνος του φωτιά κι απ' το σκουτάρι,
ίδια µε τ' άστρο του χινόπωρου, λουσµένο από το ρέµα
του Ωκεανού ως προβάλλει, ανάφεγγη φωτοβολή σκορπώντας.
Τέτοια η θεά απ' τους ώµους του άναβε κι απ' το κεφάλι φλόγα,
κι εκεί στη µέση, στο συντάραχο τον σπρώχνει του πολέµου.
Κάποιος εζούσε πλούσιος κι άψεγος µέσα στους Τρώες, ο ∆άρης,
 του Ηφαίστου λειτουργός, κι αξιώθηκε δυο να 'χει, το Φηγέα

και τον Ιδαίο, παιδιά, που κάτεχαν πάσα πολέµου τέχνη.
Τούτοι απ' τους άλλους τώρα ξέκοψαν κι απάνω του ρίχτηκαν,
στο αµάξι αυτοί, µα εκείνος χύθηκε πεζός, άπα στο χώµα.
Κι όπως τρεχάτοι κοντοζύγωσαν χιµώντας ο ένας του άλλου,
το µακρογίσκιωτο κοντάρι του ρίχνει ο Φηγέας πιο πρώτα'
µ' απ' του ∆ιοµήδη απάνω επέρασε το ζερβόν ώµο η µύτη
του κονταριού και δεν τον πέτυχε' µετά και κείνος ρίχνει,
και το κοντάρι από το χέρι του δεν έφυγε του κάκου'
στο στήθος τον χτυπάει µεσόβυζα κι απ' τ' άτια τον γκρεµίζει.
 Ευτύς ο Ιδαίος το αµάξι τ' όµορφο, πηδώντας κάτω, αφήνει,

κι ουδέ τον αδερφό του εβάσταξε νεκρό να διαφεντέψει.
Κι ούτε κι αυτός µαθές θα ξέφευγε τη µαύρη Μοίρα τότε,
αν δεν τον γλίτωνεν ο Ήφαιστος µε νύχτα σκέποντας τον,
καηµός µην πέσει αλήθεια αβάσταχτος στο γέρο τους πατέρα.
Και τότε τ' άλογα ο τρανόψυχος γιος του Τυδέα ξεκόβει
κι αφήνει να τα παν οι σύντροφοι στα βαθουλά καράβια.
Κι οι Τρώες ευτύς οι λιονταρόκαρδοι τους γιους του ∆άρη ως είδαν
τον έναν που 'φευγε, στο αµάξι του τον άλλο πλάι πεσµένο,
τρόµαξαν όλοι. Κι η γλαυκόµατη τότε Αθηνά απ' το χέρι


τον Άρη πιάνει τον πολέµαρχο κι έτσι µιλώντας είπε:
«Άρη φονιά κι αιµατοστάλαχτε και καστροκαταλύτη,
τώρα ν' αφήσουµετι θα 'λεγες;οι Τρώες κι οι Αργίτες µόνοι
να χτυπηθούν εδώ, και σ' όποιον τους χαρίσει ο ∆ίας τη νίκη·
κι εµείς να φύγουµε, του κύρη µας η οργή µη µας πλακώσει.»
Έτσι είπε, κι άπ' τη µάχη ετράβηξε τον αντρειωµένον Άρη

και τον καθίζει απά στου Σκάµαντρου τον καλαµόφυτο όχτο'
κι ευτύς τους Τρώες οι Αργίτες τσάκισαν' κάθε αρχηγός τους έναν
χαλάει, και πρώτος ο Αγαµέµνονας χιµώντας τον ίδιο
έξω απ' τ' αµάξι του, τον κύβερνο των Αλιζώνων, ρίχνει'
 τι ως πρώτος έστριβε, στη ράχη του καρφώνει το κοντάρι

µεσοπλατίς, και κείνο διάβηκε το στήθος πέρα ως πέρα.
Βαρύς σωριάστη κι απά πάνω του βρόντηξαν τ' άρµατά του.
Κι ο Ιδοµενέας το Φαιστό σκότωσε, το γιο του Μαίονα Βώρου,
που αλάργα από την παχιοχώµατη την Τάρνη ήταν φτασµένος.
Με το µακρύ του ο πολεµόχαρος Ιδοµενέας κοντάρι
στον ώµο το δεξιό τον πέτυχε, στο αµάξι του ως πηδούσε,
κι έπεσε χάµω, και στα µάτια του φριχτό σκοτάδι εχύθη.
Την ώρα τον νεκρό που οι σύντροφοι του Ιδοµενέα γύµνωναν,
ο γιος του Ατρέα Μενέλαος ρίχνοντας το µυτερό κοντάρι
 τον άξιο αγριµολόγο εσκότωσε Σκαµάντριο, που του Στρόφιου

γιος ήταν, κυνηγάρης άφταστος, τι του 'χε µάθει ατή της
ή Άρτεµη κάθε αγρίµι που 'βοσκε στους λόγγους να σκοτώνει.
Η Άρτεµη ωστόσο δεν τον βόηθησεν η σαγιτεύτρα τότε,
µήτε οι καλές ριξιές του, όπου άλλοτε κρατούσε τα πρωτάτα'
τι ο γιος του Ατρέα Μενέλαος χίµιξε, τρανός κονταροµάχος,
κι οµπρός του ως έφευγε, στη ράχη του τον κρούει µε το κοντάρι
µεσοπλατίς, και κείνο διάβηκε το στήθος πέρα ως πέρα.
Πίστοµα πέφτει κι από πάνω του βρόντηξαν τ' άρµατά του.
Το Φέρεκλο, το γιο του Τέχτονα, µετά ο Μηριόνης ρίχνει,
 το αγγόνι του Άρµονα, που δούλευε µε µαστοριά το ξύλο,

κάθε λογής, κι αγάπη ξέχωρη του 'χε η Αθηνά Παλλάδα.
Αυτός του Αλέξαντρου τα ισόβαρα καράβια είχε φτιασµένα,
αρχή της συφορας, που εστάθηκαν στους Τρώες κακό, κι ακόµα
στον ίδιο εκείνον, τι δεν κάτεχε τα θεία τα µαντολόγια.
Ως ο Μηριόνης κυνηγώντας τον ήρθε κοντά, τον βρήκε
πα στο δεξιό γλουτό, και πρόβαλε του κονταριού του η µύτη
πέρα µεριά, κάτω απ' το κόκαλο, στης φούσκας πλάι τα µέρη.
Στα γόνα βόγγοντας σωριάζεται και τον σκεπάζει ο χάρος.
Κι ο Μέγης τον υγιό του Αντήνορα, τον Πήδαιο, θανατώνει,


που 'χε η Θεανώ αναστήσει η αρχόντισσα, κι ας ήταν κλεφτογέννα,
µε τ' άλλα της παιδιά αξεχώριστα, του αντρός της για χατίρι.

Τώρα τον είχε ο κονταρόχαρος γιος του Φυλέα σιµώσει,
και πίσω στο κεφάλι του 'ριξε, στο σβέρκο, και περνώντας
µέσα απ' τα δόντια το κοντάρι του βαθιά τη γλώσσα κόβει.
Στη γη σωριάστη, και τα δόντια του τον κρύο χαλκό δάγκωσαν.
Κι ο Ευρύπυλος, ο γιος του Ευαίµονα, το γιο του ψυχωµένου
του ∆ολοπίωνα, που τον δόξαζαν ίδια θεό, τι ιερέας
του Σκάµαντρου ήταν, τον Υψήνορα τον αρχοντοθρεµµένο,
τούτον ο Ευρύπυλος, του Ευαίµονα το αρχοντικό βλαστάρι,
 µπροστά του ως έφευγε, τον χτύπησε στον ώµο κυνηγώντας;

µε το σπαθί και πέρα του 'κοψε το χέρι το βαρύ του.
Ματοκυλίστηκε το χέρι του, κι ευτύς τα δυο του µάτια
σφάλιξε η Μοίρα η τρανοδύναµη κι ο σκοτεινός ο Χάρος.
Έτσι πάλευαν τούτοι ανέσπλαχνα στη µάχη µέσα τότε.
Μα του Τυδέα το γιο δε θα 'ξερες να πεις το που βρισκόταν,
µέσα στους Τρώες αν στριφογύριζε για στους Αργίτες τάχα'
τι αλήθεια εχύνουνταν σαν ξέχειλο ποτάµι µες στον κάµπο,
που σπάει τους όχτους πληµµυρίζοντας, νερό σαν κατεβάσει,
κι ουδέ τον κόβουν τ' αναχώµατα, κι ας είναι αρµοδεµένα,
 κι ουδέ οι φραγές µες στα ολοπράσινα τον σταµατούν περβόλια,

ξάφνου ως χυθεί, σαν παίρνει απάνωθε και βρέχει ο ∆ίας πληµµύρα,
κι ίσωµα κάνει ό,τι κι αν πάλεψαν να φτιάξουν οι ξωµάχοι'
όµοια ο ∆ιοµήδης ανατάραζε των Τρωών το πλήθιο ασκέρι,
κι οµπρός του να σταθούν δε δύνουνταν, όσο πολλοί κι αν ήταν.
Κι ως του Λυκάονα ο γιος ο πέρφανος τον είδε να χιµίζει
µέσα στον κάµπο αναταράζοντας των Τρωών το ασκέρι οµπρός του,
γοργά πα στο ∆ιοµήδη ετέντωσε το στρουφιχτό δοξάρι
και τον χτυπά, ως χυνόταν, βρίσκοντας τον ώµο το δεξιό του,
στου θώρακα τη γούβα. Εχώθηκε βαθιά η πικρή σαγίτα
 κι αντίκρυ έβγηκε, και πιτσίλισε το θώρακα του µ' αίµα.

Καο του Λυκάονα ο γιος ο πέρφανος σέρνει φωνή µεγάλη:
«Οµπρός οι Τρώες οι λιονταρόκαρδοι κι αλογοφτερνιστάδες!
Ο πιο αντρειωµένος εχτυπήθηκεν Αργίτης πια' πολληώρα
στη δυνατή, θαρρώ, σαγίτα µου δε θα βαστάξει, ο Φοίβος
αλήθεια αν µ' έσπρωχνε, σα λόγιαζα να φύγω απ' τη Λυκία.»
Έτσι εκαυκήθη αυτός φωνάζοντας, µα κείνον η σαγίτα
δεν τον εδάµασε, µον' γύρισε και στάθη οµπρός στο αµάξι
και στ' άτια, κι έκραξε το Σθένελο, το γιο του Καπανέα:
«Οµπρός, καλέ µου, τώρα, Σθένελε. κατέβα από τ' αµάξι

 και την πικρή σαγίτα ανάσυρε, στον ώµο µου που εµπήχτη.»

Έτσι είπε, κι απ' το αµάξι ο Σθένελος πηδάει στο χώµα κάτω,
κι ήρθε κοντά του κι έξω ανάσυρε τη γρήγορη σαγίτα,
και µέσα απ' τον πλεχτό το θώρακα τινάχτη το αίµα ως πάνω.
Τότε ο ∆ιοµήδης ο βροντόφωνος ευκή στα ουράνια ασκώνει:
«Επάκουσέ µου, κόρη αδάµαστη του Βροντοσκουταράτου,
-αν άλλοτε από αγάπη εβόηθησες τον κύρη µου στην άγρια
τη µάχη, τώρα την αγάπη σου, δείξε, Αθηνά, και µένα,
και να σκοτώσω τούτον δώσε µου, να φάει την κονταριά µου,
που πρώτος µου 'ριξε και πέτεται και λέει πως πια δεν έχω
 ώρα πολλή το φως τ'ολόλαµπρο να χαίροµαι του γήλιου.»

Έτσι είπε, κι η Αθηνά του επάκουσε την προσευκή η Παλλάδα,
τα µέλη ανάλαφρα του τα 'κάµε, χέρια ψηλά και πόδια'
κι ως στάθη πλάι του, µε ανεµάρπαστα του συντυχαίνει λόγια:
« Εδώ κι οµπρός τους Τρώες πολέµα τους, ∆ιοµήδη, δίχως φόβο,
τι εγώ την αντριγιά του κύρη σου στα στήθη σου έχω βάλει
την άτροµη, ο άλογάρης που 'κλεινεν άγριος Τυδέας εντός του'
και την καταχνιά, πριν που σ' έζωνε, σου σήκωσα απ' τα µάτια,
θεός ποιος είναι και ποιος άνθρωπος καλά να ξεχωρίζεις.
Έτσι, σαν έρθει δοκιµάζοντας θεός εδώ κανένας,
 ανάντια εσύ µε τους αθάνατους θεούς να µη χτυπιέσαι

τους άλλους' µόνο αν πει στον πόλεµο να 'ρθει η Αφροδίτη, η κόρη
του ∆ία, σ' αυτή να ρίξεις άφοβα τον κοφτερό χαλκό σου.»
Είπε η Αθηνά, η θεά η γλαυκόµατη, και φεύγει από κοντά του.
Τότε ο ∆ιοµήδης δίχως άργητα τους µπροστοµάχους σµίγει.
Και πρώτα µε τους Τρώες λαχτάριζε να χτυπηθεί στη µάχη,
µα τώρα πια τριπλή του θέριεψεν η λύσσα, σαν του λιόντα,
που ως πήδαε τη φραγή, τον λάβωσε στο ξώµερο ο τσοπάνος
γύρω στ' αρνιά του τα πυκνόµαλλα, µα δεν τον σκότωσε, όχι,
µονάχα που άναψε τη λύσσα του, και τώρα πια χωσµένος
 µες στο µαντρί δε δίνει βόηθηση, κι έρµα τ' αρνιά σκορπούνε,

κι όσα σκοτώθηκαν στοιβάζουνται σωρός το 'να πα στ' άλλο·
κι ο λιόντας άγριος την ορθόψηλη φραγή πηδάει καί φεύγει·
όµοια στους Τρώες λυσσώντας χίµιξε κι ο ατρόµητος ∆ιοµήδης.
∆υο αρχόντους τότε, τον Υπείρονα και τον Αστύνοο, ρίχνει,
πλάι στο βυζί τον ένα βρίσκοντας µε το χαλκό κοντάρι,
τον άλλο στο κλειδί τον χτύπησε µε το τρανό σπαθί του,

στον ώµο πλάι, και του τον χώρισεν από λαιµό και πλάτη.
Αφήνει αυτούς, µετά στον Άβαντα και στον Πολύιδο τρέχει,
τους γιους του ονειροµάντη γέροντα, του ξακουστού Ευρυδάµα,
 που ως έφευγαν, δεν τους ξεδιάλυνεν ο κύρης τα όνειρα τους,

µόνο ο ∆ιοµήδης ο λιοντόκαρδος τους σκότωσε εκεί πέρα.
Μετά χιµάει στους γιους του Φαίνοπα, στο θόωνα και στον Ξανθό,
που νιούτσιποι ήταν, µα τον κύρη τους τα γερατιά πλάκωναν
τα µαύρα, κι ούτε κι άλλον γέννησε, ν' αφήσει κληρονόµο.
Και τώρα εκείνος τους εσκότωσε και τη γλυκιάν επήρε
ζωή απ' τους δυο, και στον πατέρα τους καηµούς και µαύρους θρήνους
αφήκε, ζωντανοί απ' τον πόλεµο που δε γύρισαν πίσω
να τους δεχτεί, και ξένοι εβρέθηκαν να µοιραστούν το βιος του.
Εκεί δυο γιους του Πριάµου πρόφτασε του ∆αρδανίδη, ως ήταν
 µες σ' ένα αµάξι, τον Εχέµµονα και το Χροµίο· σα λιόντας,

που σε βοδιών κοπάδι χύνεται και µιας δαµάλας σπάζει
το σβέρκο για βοδιού, στο σύλλογγο καθώς βοσκολογούνε'
όµοια κι αυτούς τους δυο- απ' το αµάξι τους κατέβασε ο ∆ιοµήδης
αθέλητα τους, όλο µάνητα, κι επήρε τ' άρµατα τους,
και δίνει τ' άλογα στους συντρόφους στα πλοία να του τα φέρουν.
Όπως τον είδε ο Αίνειος που ερήµαζε τις φάλαγγες τους γύρω,
στων κονταριών κινάει τον τάραχο και πάει, στη µάχη µέσα
ζητώντας τον Εσόθεο Πάνταρο, µπας και τον σµίξει κάπου.
Κι ως τον αντρόκαρδο, αψεγάδιαστο γιο του Λυκάονα βρήκε,
 τρέχει µεµιάς και στάθη αντίκρυ του κι έτσι µιλάει και κρένει:

«Πάνταρε, που 'ναι το δοξάρι σου κι οι φτερωτές σαγίτες
και το άκουσµα σου; Εδώ ποιος βρίσκεται να παραβγεί µαζί σου;
Και στη Λυκία ποιος τάχα πέτεται πως είναι πιο αντρειωµένος;
Οµπρός λοιπόν, στο ∆ία τα χέρια σου για σήκω, και σε κείνον
ρίξε, όποιος να 'ναι, τη σαγίτα σου. Βαριά χτυπάει και θράψη
κάνει στους Τρώες· πολλών κι αντρόκαρδων τα γόνατα έχει λύσει.
Εξόν θεός και να 'ν', που αδιάκοπα θυµό κρατάει των Τρωών
γι' ατέλεστες θυσίες, τι η µάνητα βαριά των αθανάτων.»
Και του Λυκάονα ο γιος ο ασύγκριτος του απηλογήθη κι είπε:


«Αινεία, των Τρωών τρανέ πρωτόγερε των χαλκοθωρακάτων,
µε το ∆ιοµήδη εγώ τον άτροµο τον παροµοιάζω σ' όλα'
σκουτάρι, κράνος στενοπρόσωπο, τα βλέπω, είναι δικά του,
και τ' άτια του θωρώ' µα σίγουρα θεός δεν ξέρω αν είναι.

Μ' αν είναι αυτός, καθώς µου φάνηκεν, ο αντρόκαρδος ∆ιοµήδης,
δίχως θεό τέτοιο ξεφρένιασµα δε θα 'χε' πλάι του στέκει
κάποιος αθάνατος, µε σύγνεφο στους ώµους τυλιγµένος,
και τη γοργή σαγίτα του 'διωξε, που πάνω του οροµούσε'
τι λίγο πριν σαγίτα του 'ριξα γοργή, και το δεξιό του
τον ώµο πέρα ως πέρα ετρύπησα, στου θώρακα τη γούβα,
 κι έλεγα πια πως τον ξαπόστειλα στον Κάτω Κόσµο, κι όµως

δεν τον εχάλασα, ως στοχαζόµουν οργή θεού µας δέρνει!
Κι αµάξι εδώ δεν έχω ουδ' άλογα, για να µπορώ ν' ανέβω.
Και να 'χει αλήθεια ο κύρης έντεκα στο αρχοντικό του αµάξια,
πανώρια, νιόφτιαχτα, ολοκαίνουργα! Και γύρα τα σκεπάζουν
πανιά απλωµένα· πλάι τους στέκουνται κι από 'να στο καθένα
ζευγάρι αλόγατα, που θρέφουνται µε βίκο και κριθάρι.
Πολλά ο Λυκάονας µου παράγγελνεν, ο γέρο πολέµαρχος,
σύντας κινούσα απ' το παλάτι µας το στέριο, εδώ για να 'ρθω.
Μου 'λεγε, πάντα απά στο αµάξι µου και στ' άτια ανεβασµένος
 να κυβερνώ τους Τρώες στον τάραχο τον άγριο του πολέµου.

Μα δεν τον άκουσα, και θα 'µουνα πολύ πιο κερδεµένος·
τι τ'άλογα µας τα λυπήθηκα, που έτρωγαν όσο θέλαν,
µπας κι η ταγή τους λείψει, ως θα 'µαστέ κλεισµένοι µες στο κάστρο.
Έτσι τ' αφήκα και ξεκίνησα πεζός στην Τροία να φτάσω,
τα θάρρη στο δοξάρι µου έχοντας, µα δε φελάει και τούτο!
Σε δυο καλαντρειωµένους έριξα πριν λίγο, στο ∆ιοµήδη
και στον υγιό του Ατρέα, και πέτυχα, µα κι αν τινάχτη αλήθεια
και των δυονώ το γαίµα, πιότερο τους ξάναψα µονάχα.
Ώρα κακή ήταν που ξεκρέµασα το γυριστό δοξάρι
 απ' το καρφί τη µέρα που 'φευγα, στην ώρια Τροία για να 'ρθω,

να µπω στους Τρώες για χάρη του Έχτορα του αρχοντικού προλάτης.
Μ' αν είναι να γυρίσω κάποτε και ν' αντικρίσω πάλε
την πατρική µου γη, το ταίρι µου και το αψηλό µου σπίτι,
ευτύς αλήθεια το κεφάλι µου κάποιος οχτρός να κόψει,
αν το δοξάρι αυτό τα χέρια µου δε σπάσουν και το ρίξουν
στη λαµπαδούσα φλόγα' τι άδικα το κουβαλώ µαζί µου!»
Και τότε ο Αινείας, των Τρωών ο κύβερνος, απηλογιά του δίνει:
«Τα λόγια αυτά που λες παράτα τα, κι άλλη γιατριά δεν είναι
παρά µε τ' άτια και το αµάξι µου κι οι δυο µας να χυθούµε
 πάνω στον άντρα αυτόν, να κρούσουµε µαζί του τ' άρµατά µας.

Μον' έλα, ανέβα πα στο αµάξι µου, να δεις και συ τι αξίζουν
του Τρώα τ' αλόγατα, πως ξέρουνε στον κάµπο δώθε κείθε

µια γρήγορα µπροστά να χύνουνται και µια να φεύγουν πίσω.
Αυτά µπορεί και µας να γλίτωναν στο κάστρο µέσα τώρα,
αν στο ∆ιοµήδη ο ∆ίας εχάριζε δόξα τρανή και πάλε.
Τ' αστραφτερά εσύ τώρα νιόλουρα και το µαστίγι πάρε,
κι εγώ θα κατεβώ απ' το αµάξι µου πεζός να πολεµήσω'
για στάσου εσύ και παρ' τον πάνω σου, κι εγώ κοιτάζω τ' άτια.»
Και του Λυκάονα ο γιος ο αντρόκαρδος του απηλογήθη κι είπε:
 «Ατός σου, Αινεία, στα χέρια κράτησε τα νιόλουρα και τ' άτια'

σαν νιώσουν τον αµαξολάτη τους, πιο πρόθυµα θα σύρουν
το αµάξι, απ' το ∆ιοµήδη αν φεύγουµε κυνηγηµένοι τώρα.
Μπας και δειλιάσουν κι απ' το φόβο τους πια δε θελήσουν έξω
να µας τραβήξουν απ' τον πόλεµο, ποθώντας τη φωνή σου'
και τότε του Τυδέα του αντρόψυχου χιµίξει ο γιος στους δυο µας
και µας σκοτώσει, τα µονόνυχα κουρσεύοντας µας άτια.
Γι' αυτό κυβέρνα εσύ το αµάξι σου και τ' άλογά σου τώρα,
κι αυτόν εγώ µε το κοντάρι µου θα καρτερώ, σαν έρθει.»
Ετούτα ως µίλησαν, ανέβηκαν στο πλουµισµένο αµάξι
 και στου Τυδέα το γιο τα γρήγορα µε βιάση έστρεψαν άτια.

Κι ο Σθένελος, ο γιος ο άντρόκαρδος του Καπανέα, τους είδε,
και στου Τυδέα το γιο ανεµάρπαστα γοργά µιλούσε λόγια:
«Γιε του Τυδέα, ∆ιοµήδη, σύντροφε πιο αγαπηµένε απ' όλους,
θωρώ αντρειωµένους δυο που βιάζουνται να χτυπηθούν µαζί σου,
κι έχουνε δύναµη ακατάλυτη· καµάρι το 'χει ο πρώτος
γιος του Λυκάονα που 'ναι, ο Πάνταρος, τρανός δοξαροµάχος·
κι ο δεύτερος, ο Αινείας, του αντρόκαρδου του Αγχίση καµαρώνει
πως είναι γιος, και για µητέρα του την Αφροδίτη ξέρει.
Μον' έλα, τ' αλογα να στρίψουµε και πίσω ας πάµε, τόσο
 µη µου χιµάς µέσ' απ' τους πρόµαχους, µη χάσεις τη ζωή σου.»

Τότε ο αντρειανός ταυροκοιτώντας τον του µίλησε ∆ιοµήδης:
«Άδικα παν θαρρώ τα λόγια σου, παράτα τη φευγάλα!
Μάθε, να φεύγω εγώ απ' τον πόλεµο δεν το 'χω γονικό µου,
µηδέ και να ζαρώνω' µέσα µου το λέει η καρδιά µου ακόµα.
∆ε θέλω ν' ανεβώ στο αµάξι µου' θα χτυπηθώ όπως είµαι'
στέκει η Αθηνά η Παλλάδα δίπλα µου, το φόβο µου αποδιώχνει.
Τα δυο γοργόποδά τους άλογα δε θα τους γύρουν πίσω
µακριά από µας, κι ακόµα αν ένας τους µπορέσει να ξεφύγει.
Κάποιο άλλο λόγο τώρα θα 'λεγα, και συ στο νου σου βάλ' τον:

 Αν τύχει κι η Αθηνά η πολύβουλη τη δόξα µου χαρίσει

να δώσω και στους δυο το θάνατο, τα γκέµια εσύ κρεµώντας
στο γύρο του αµαξιού, τα γρήγορα δικά µας άτια κράτα,
και ρίξου απά στου Αινεία τ' αλόγατακαλά να το θυµάσαι
κι από τους Τρώες στους λιονταρόκαρδους να µου τα πας Αργίτες·
τι απ' τη γενιά κρατούν που εχάρισεν ο ∆ίας ο µακροβίγλης
στο βασιλιά τον Τρώα γι' αντίµεµα του γιου του Γανυµήδη,
κι άλλα καλύτερα δε βρίσκουνται σε Ανατολή και ∆ύση.
Κι ο βασιλιάς ο Αγχίσης τα 'βαλε να σµίξουν µε φοράδες
κλεφτά, κρυφά απ' το Λαοµέδοντα, κι από το σόι τους πήρε,
 κι έξι πουλάρια του γεννήθηκαν στο αρχοντικό του µέσα'

κι ατός του ανάστησε τα τέσσερα µες στο παχνί δικά του,
και τ' άλλα δυο του Αινεία τα χάρισε, φόβος του οχτρού και τρόµος.
Τώρα αν γενούν δικά µας, άσβηστη θα µείνει εµάς η δόξα.»
Έτσι µιλούσαν συνάλληλος τους αυτοί, µε βιάση ωστόσο
οι άλλοι τους σίµωσαν, τα γρήγορα λαλώντας άλογα τους,
και πρώτος του Λυκάονα µίλησεν ο γιος ο ψυχωµένος:
«Καλαντρειωµένε, πολεµόχαρε γιε του Τυδέα του γαύρου,
κάτω η πικρή µου αλήθεια γρήγορη δε σ' έριξε σαγίτα'
τώρα λοιπόν ας δοκιµάσουµε µε το κοντάρι, αν σε 'βρω!»
 Είπε, και το µακρόισκιωτο έριξε κοντάρι του µε φόρα

και στο σκουτάρι απά τον πέτυχε· το τρύπησε πετώντας
η µύτη η χάλκινη κι ακούµπησε στο θώρακα του απάνω.
Και του Λυκάονα ο γιος ο αντρόψυχος φωνή µεγάλη σέρνει:
« Πέρα για πέρα στα λαγγόνια σου χτυπήθηκες· πολληώρα
θαρρώ δε θα βαστάξεις, κι άσωστη µου 'δωκες δόξα εµένα.»
Τότε ο τρανός ∆ιοµήδης άσκιαχτος απηλογιά του δίνει:
«Ξαστόχησες κι ουδέ µε πέτυχες· µα εσείς δε θα συχάστε
θαρρώ πρωτύτερα, πριν ένας σας στο .χώµα κάτω πέσει
κι αίµα τον Άρη, τον ατρόµητο πολεµιστή, χορτάσει.»


Είπε, και ρίχνει απά στον Πάνταρο, και τη ριξιά η Παλλάδα στη µύτη, πλάι στο µάτι, εδρόµωσε' τ' άσπρα του εδιάβη δόντια
ο ανέσπλαχνος χαλκός και θέρισε τη γλώσσα από τη ρίζα,
και στο σαγόνι κάτω επρόβαλε του κονταριού του η µύτη.
Πίστοµα πέφτει κι από πάνω του βρόντηξαν τ' άρµατα του,
τα φεγγοβολιστά, τα λιόφωτα. Σκιαγµένα τ' άτια δίπλα
πήδηξαν, και µεµιάς παράλυσαν εκεί η ψυχή κι η αντρεία του.
Κι ο Αινείας στη γη µε το σκουτάρι του και το µακρύ κοντάρι
πετιέται, τον νεκρό τροµάζοντας οι Αργίτες µην του πάρουν.

Με γαύρη τότε στάθηκε έπαρση στο πλάι του, σαν το λιόντα,
 το ισόκυκλο σκουτάρι βάζοντας µπροστά και το κοντάρι,

νεκρό να ρίξει κάτω θέλοντας όποιον προβάλει οµπρός του,
µε άγριες φωνές. Κοτρόνα ασήκωτη παίρνει ο ∆ιοµήδης τότε,
που δυο µαζί δε θα τη σήκωναν απ' όσοι άνθρωποι ζούνε
τώρα στη γή· µ' αυτός ανέκοπα την έπαιζε και µόνος·
και το γοφό του Αινεία σηµάδεψε, στο µέρος όπου µπαίνει
και στρίβει του µεριού το κόκαλο, στην κλείδωση που λένε.
Του σπάζει η κλείδωση και κόπηκαν µαζί τα δυο του νεύρα'
το δέρµα του' σκίσε η αγκυλόπετρα, και τότες ο αντρειωµένος
πάνω στα γόνατα σωριάστηκε, κι ακούµπησε στο χώµα
 το αδρό του χέρι, και του σκέπασε µαύρη νυχτιά τα µάτια.

Ο Αινείας ο ρήγας τότε σίγουρα θα χάνουνταν, η κόρη
του γιου του Κρόνου αν δεν τον ξέκρινεν, η µάνα του Αφροδίτη,
µε τον Αγχίση που τον έκανέ, ψηλά στο βουκολιό του'
και γύρω από το γιο της έριξε τα χιονοβράχιονά της,
κι άπλωσε ακόµα από το λιώφωτο µαντί µια δίπλα οµπρός του,
να τον φυλάξει απ' τα χτυπήµατα, κανείς γοργαλογάρης
Αργίτης µην τον βρει κατάστηθα και τη ζωή του πάρει.
Αυτή λοιπόν το γιο της πάλευε να βγάλει από τη µάχη'
µα ο γιος του Καπανέα δεν ξέχασε καθόλου την ορµήνια,
 αυτή που του 'χε ο βροντερόφωνος ∆ιοµήδης πριν δοσµένα.

Κόβει τη φόρα απ' τα µονόνυχα δικά τους άτια, κι όξω
τα βγάζει απ' τη βουή, τα νιόλουρα κρεµώντας απ' το γύρο,
και δίχως άργητα στα ωριότριχα του Αινεία χιµίζει τ' άτια,
από τους Τρώες στους λιονταρόκαρδους για να τα φέρει Αργίτες.
Εκεί στο σύντροφο του ∆ήπυλο τα δίνει, που τιµούσε
χώρια απ' τους άλλους συνοµήλικους, τι είχε περίσσια γνώση,
για να τα φέρει στα πλεούµενα τα βαθουλά, κι εκείνος
πα στα δικά του ανέβη αλόγατα και τα λουριά φουχτώνει
τ' αστραφτερά, και τ' ατσαλόνυχα κεντάει φαριά µε βιάση,


να φτάσει το ∆ιοµήδη θέλοντας' κι εκείνος κυνηγούσε'
µε ανέσπλαχνο χαλκό την Κύπριδα, τι ήταν δειλιάρα, κι όχι
σαν τις θεές ποτ ανακατώνουνται µες στων αντρών τις µάχες,
µήτε Αθηνά µηδέ και Χουγιαχτώ καστελοκαταλύτρα.
Κι ως κυνηγώντας την επρόφτασε µες στο πολύ το ασκέρι,
παίρνοντας φόρα ο γιος του αντρόκαρδου Τυδέα την κονταρεύει
µ' ένα του πήδηµα, καί ξώδερµα στο χέρι τη λαβώνει

το τρυφερό' και το κοντάρι του µεµιάς στο δέρµα εµπήχτη
µέσ' απ' το θείο µαντί, που κάποτε της το 'χαν φάνει οι Χαρές,
απάνω στον αρµό· και χύνουνταν το αθάνατο της αίµα,
 ο ιχώρας, που µες στων τρισεύτυχων θεών κυλάει τις φλέβες·

ψωµί δεν τρων µαθές, δεν πίνουνε κρασί φλογάτο εκείνοι,
γι' αυτό δεν έχουν κι αίµα µέσα τους κι αθάνατους τους κράζουν.
Βγάζει φωνή τρανή κι αµόλησε το γιο της που κρατούσε.
Κείνον ευτύς τον πήρε ο Απόλλωνας ο Φοίβος στην αγκάλη,
σε µαύρο κρύβοντας τον σύγνεφο, κανείς γοργαλογάρης
Αργίτης µην τον βρει κατάστηθα και τη ζωή του πάρει.
Τότε ο ∆ιοµήδης ο βροντόφωνος σέρνει φωνή µεγάλη:
«Κόρη του ∆ία, τ' αντροπαλέµατα και τη σφαγή παράτα!
Μη δε σε φτάνει που τις άβουλες γυναίκες ξελογιάζεις;
 Μ' αν θες στον πόλεµο να 'µου 'ρχεσαι, θ' ακούς θαρρώ σε λίγο·

πόλεµο κάπου αλλού να γίνεται, και θα σε πιάνει τρόµος!»
Είπε, κι εκείνη φεύγει ξέφρενη, του πόνου δαµασµένη'
κι η Ίριδα τρέχει η ανεµοπόδαρη κι απ' τη σφαγή τη βγάζει.
Πονούσε αβάσταχτα, κι η σάρκα της µελάνιαζε η ροδάτη.
Εκεί, ζερβά απ' τη µάχη, αντάµωσε τον Άρη καθισµένο,
µε τα φαριά και το κοντάρι του κρυµµένα στην αντάρα.
στον αδερφό µπροστά σωριάστηκε, τα παρακάλια αρχίζει
ζητώντας να της δώσει τ' άτια του τα χρυσοχαλινάτα:
«Καλέ αδερφέ, για παραστάσου µε και δώσ' µου τ' άλογα σου,
 για να διαγύρω απά στον Όλυµπο, στ' αθάνατα ληµέρια.

Με σφάζει ο πόνος, τι µε λάβωσε κάποιος θνητός, ο γαύρος
∆ιοµήδης, τώρα που θα τα 'βαζε και µε το ∆ία πατέρα.»
Είπε, κι αυτός της δίνει τ' άλογα τα χρυσοχαλινάτα,
κι εκείνη απά στο αµάξι ανέβηκε µε πονεµένα στήθη,
κι η Ίριδα ανέβη πλάι της κι άρπαξε τα νιόλουρα στα χέρια'
δίνει βιτσιά µεµιάς στ' αλόγατα, που πρόθυµα πέταξαν,
και στον απόγκρεµο τον Όλυµπο, στα θεία ληµέρια, έφτασαν.
Εκεί η γοργή ανεµόποδη Ίριδα τραβάει να σταµατήσουν,
ξεζεύει τ' άλογα κι αθάνατη ταγή τους βάζει οµπρός τους·


κι η αρχόντισσα Αφροδίτη ανάγειρε στα γόνατα της ∆ιώνης,
της µάνας της· κι αυτή την κόρη της µες στην αγκάλη επήρε,
και µε το χέρι της τη χάιδεψε κι έτσι µιλεί και κρένει:
« Παιδί µου, ποιος απ' τους αθάνατους σου τα 'χει κάνει ετούτα,

άδικα, λες κακό πως έκανες σε όλο µπροστά τον κόσµο;»
Τότε η Αφροδίτη η αχνογελόχαρη της αποκρίθη κι είπε:
«Ο λιονταρόκαρδος µε λάβωσε γιος του Τυδέα ∆ιοµήδης,
το γιο µου τον Αινεία σα γύρευα να βγάλω από τη µάχη,
που του 'χω πάντα την αγάπη µου πιο απ' όλους πα στον κόσµο'
τι δεν παλεύουν τώρα ανέσπλαχνα πια -µόνο Τρώες κι Αργίτες,
 παρά χτυπιούνται και µε αθάνατους οι ∆αναοί κει κάτω.»

Κι η ∆ιώνη τότε, η πολυσέβαστη θεά, της αποκρίθη:
«Υποµονέψου τώρα, κόρη µου, κι αν και πονάς, κρατήσου'
τι απ' όσους ζούµε απά στον Όλυµπο πολλοί τυραννιστήκαν
απ' τους θνητούς, καθώς τρωγόµαστε κι εµείς αναµεσό µας.
Πολλά τυράννια κι ο Άρης τράβηξε, που µ' αλυσίδες στεριές
ο Εφιάλτης κι ο Ώτος, οι αντροδύναµοι γιοι του Αλωέα, τον δέσαν,
και µήνες δεκατρείς τον έκλεισαν σε χάλκινο πιθάρι.
Κι ο Άρης, της µάχης ο ανεχόρταγος, θα 'χε χαθεί κει µέσα,
η µητρυγιά τους αν δεν έτρεχε του Ερµή να το µηνύσει,
 η όµορφη Ηερίβοια' τους τον ξέκλεψε τον Άρη εκείνος τότε,

που 'χε αποκάµει πια απ' τις άλυσες, βαριά που τον παίδευαν.
Πολλά τυράννια κι η Ήρα τράβηξε, που τρίκοχη σαγίτα
ο χεροδύναµος της έριξε γιος του Αµφιτρύωνα πάνω
στο στήθος το δεξιό, κι άλάγιαστος τη συνεπηρε ο πόνος.
Πολλά τυράννια κι ο Άδης τράβηξε, γοργή σαϊτιά που αδέχτη
από του ∆ία του βροντοσκούταρου τον ίδιο γιο, στην Πύλο,
µες στους νεκρούς, και τον παράτησε να τον πλαντούν οι πόνοι.
Στο αρχοντικό του ∆ία, στον Όλυµπο το µέγα, ανέβη, κι είχε
πίκρα τρανή που τον πιρούνιζαν οι πόνοι, τι η σαγίτα
 µέσα τον είχε βρει στο στέριο του τον ώµο. και πονούσε.

Τότε ο Παιήονας, απιθώνοντας πα στην πληγή βοτάνια
µαλαχτικά, µεµιάς τον έγιανε' θνητός µαθές δεν ήταν
ο ανόσιος, ο άσεβος! που χαίρουνταν δουλειές κακές να κάνει
κι απ' τα δοξάρια του κι οι αθάνατοι του Ολύµπου εµαρτυρήσαν.
Μα αυτόν τον έσπρωξε η Γλαυκόµατη να σε χτυπήσει τώρα
ο ανέµυαλος, κι ουδέ στα φρένα του το 'χει ο ∆ιοµήδης νιώσει,
πως όποιος τα 'βαλε µε αθάνατους ζωή πολλή δεν έχει,
κι ουδέ κρατά παιδιά στα γόνατα, πατέρα να τον κράζουν,
σύντας γυρίζει από τον πόλεµο κι απ' τη σφαγή την άγρια.


Έτσι µαθές και τώρα, αντρόψυχος κι αν ο ∆ιοµήδης είναι,
το νου του ας έχει, πιο αντρειωµένος του µη βγει κανείς µπροστά του,

κι η Αιγιάλεια τότε πάρει, η γνωστικιά του Αδράστου θυγατέρα,
και µες στον ύπνο µε τους θρήνους της το σπίτι αναστατώσει,
το ταίρι της να 'ρθεί φωνάζοντας, ο πιο αντρειανός Αργίτης,
του αλογατά ∆ιοµήδη η πέρφανη, στεφανωτή γυναίκα.»
Είπε, και το αίµα της εσφούγγιξε και µε τα δυο της χέρια,
κι έγιανε ευτύς το χέρι, εγλύκαναν κι οι πόνοι που τη σφάζαν.
Τότε η Αθηνά που τις εκοίταζε, µαζί της κι η Ήρα, άρχισαν
µε λόγια αγγιχτικά κι επείραζαν το ∆ία, το γιο του Κρόνου'
 κι έτσι η Αθηνά, η θεά η γλαυκόµατη, πήρε να λέει µπροστά τους:

«Πατέρα ∆ία, γι'αυτό που θα 'λεγα να µου θυµώσεις τάχα;
Λέω πάλι η Κύπρη κάποια Αργίτισσα ξελόγιαζε να φύγει
να πάει στους Τρώες, τι τους αγάπησε τώρα στερνά περίσσια'
κάποιαν Αργίτισσα χαϊδεύοντας λοιπόν ωριοµαντούσα
το τρυφερό της χέρι θα 'σκίσε πα στη χρυσή καρφίτσα.»
Είπε, κι ο κύρης αχνογέλασε των θεών καί των ανθρώπων,
και τη χρυσή Αφροδίτη εφώναξε κι αυτά της λέει τα λόγια:
«Όχι, οι δουλειές για σένα, κόρη µου, δεν είναι του πολέµου!
Εσύ µονάχα κοίτα τις δουλειές τις τρυφερές του γάµου.
 Φτάνει η Αθηνά γι' αυτά να γνοιάζεται κι ο γοργοπόδης Άρης.»

Εκείνοι τέτοια συναλλήλως τους κουβέντιαζαν, κι ωστόσο
του Αινεία κυνήγι ο βροντερόφωνος ∆ιοµήδης είχε στήσει,
κι ας το 'ξερε πως είχε απάνω του το χέρι απλώσει ο Φοίβος,
Το φοβερό θεό δε σκιάζουνταν, µονάχα λαχταρούσε
τα ξακουστά να πάρει τ' άρµατα του Αινεία σκοτώνοντας τον.
Τρεις χύθηκε φορές απάνω του µε ορµή να τον σκοτώσει,
και τρεις ο Φοίβος πίσω του 'σπρώξε το λαµπερό σκουτάρι'
µα σύντας χίµιξε και τέταρτην ίδια θεός, ο Φοίβος
ο µακρορίχτης φοβερίζοντας άγρια φωνή του σέρνει:


«Στάσου, ∆ιοµήδη, και στοχάσου το, µε τους θεούς µη θέλεις
να παραβγαίνεις· των αθάνατων ένα η γενιά δεν είναι
µαθές µε των θνητών, που σούρνονται στο χώµα, κάτεχε το!»
Αυτά είπε, κι ο ∆ιοµήδης έκανε µια στάλα πίσω τότε,
να λείψει απ' το θυµό του Απόλλωνα του µακροσαγιτάρη.
Μακριά απ' τ' ασκέρια ωστόσο απίθωσεν ο Φοίβος τον Αινεία,
µες στ' άγια Πέργαµα, όπου βρίσκουνταν χτισµένος ο ναός του».
Την ώρα πρυ η Λητώ κι η Αρτέµιδα µαζί η σαϊτεύτρα έστεκαν
στο µέγα το άδυτο από πάνω του γιατροπορεύοντας τον,

ο ασηµοδόξαρος Απόλλωνας φτιάνει γοργά ένα σκιάχτρο,
 µε τον Αινεία τον ίδιο που 'µοιάζε και στ' άρµατά του ακόµα.

Γύρω απ' το σκιάχτρο τούτο αρχίνισαν ο ένας του άλλου να σπάζουν
οι Τρώες κι οι Αργίτες οι αρχοντόγεννοι στα στήθη τους τρογύρα
τα καλοστρόγγυλα σκουτάρια τους και τ' αλαφριά τους σκούδα.
Και τότε ο Φοίβος κράζει ο Απόλλωνας τον αντρειωµένον Άρη:
«Άρη, φονιά κι αιµατοστάλαχτε και καστροκαταλύτη,
δε θα µπορούσες απ' τον πόλεµο να βγάλεις το ∆ιοµήδη;
τι ετούτος τώρα πια θα τα 'βαζε και µε το ∆ία πατέρα.
Πρώτα ζυγώνοντας ελάβωσε στο χεραρµό την Κύπρη,
µετά, θεός λες κι ήταν, χίµιξε στον ίδιο εµένα πάνω.»
 Ως είπε αυτά, ψηλά στα Πέργαµα πηγαίνει και καθίζει,

κι ευτύς ο γαύρος Άρης έτρεξε τους Τρώες για να γκαρδιώσει
µε την είδη του λαύρου Ακάµαντα, που αφέντευε στους Θράκες,
και στους υγιούς του Πρίαµου φώναξε τους αρχοντοθρεµµένους:
«Του Πρίαµου, γιοί, του αρχοντογέννητου ρηγάρχη, ως πότε αλήθεια
απ' τους Αργίτες να σκοτώνουνται θ' αφήστε τους δικούς σας;
Μήπως ωσόπου στα καλόχτιστα τα καστροπόρτια φτάσουν
κι εκεί πιαστούν; Του λιονταρόκαρδου του Αγχίση ο γιος ο Αινείας
κρίτεται τώρα, που ως τον Έχτορα τον ετιµούσαµε όλοι.
Μα οµπρός, κι απ' τη σφαγή ας γλιτώσουµε το µέγα σύντροφο µας.»
 Έτσι είπε, κι όλοι επήραν δύναµη και στύλωσε η καρδιά τους,

και τότε ο Σαρπηδόνας άσκηµα τον Έχτορα µαλώνει:
«Έχτορα, πες µου, το κουράγιο σου, που 'χες πιο πριν, που πήγε;
∆ίχως στρατό και δίχως σύµµαχους εσύ µε τους γαµπρούς σου
µαζί καί µε τ' αδέρφια σου έλεγες το κάστρο θα κρατούσες.
Μα τώρα δεν µπορώ κανένα τους να ιδώ και να ξεκρίνω'
σα σκύλοι εζάρωσαν και λούφαξαν τρογύρα από λιοντάρι.
Τώρα µονάχα όσοι βρεθήκαµε σύµµαχοι πολεµούµε'
τι σύµµαχος κι εγώ είµαι κι έφτασα µακριάθε ξεκινώντας'
τι είναι µακριά η Λυκία, στο στρουφιχτό του Ξάνθου ρέµα πάνω,


κι έχω αφηµένο εκεί το ταίρι µου και το µωρό το γιο µου
και βιος πολύ, που θα το ζήλευε κάθε φτωχός. Μα κι έτσι
γκαρδιώνω τους Λυκιώτες άπαυτα και λαχταρώ κι ατός µου
να κονταροχτυπιέµαι, τίποτα δω πέρα ας µην ορίζω,
για βιος οι Αργίτες να µου πάρουνε για ζά να µου ξεκόψουν.
Κι εσύ µου στέκεις κι ουδέ γνοιάζεσαι τους άλλους να προστάζεις
να µην τσακίσουν, µον' τα ταίρια τους στητοί να διαφεντέψουν.
Μες στου διχτυού τα βρόχια τ' άρπαγα µήπως πιαστείτε ξάφνου,
καί γίνετε όλοι των αντίµαχων διαγούµισµα και κουρσός,

που θα πατήσουν δίχως άργητα το πλούσιο σας το κάστρο.
 Μα για όλα τούτα συ να γνοιάζεσαι πρεπό 'ναι µέρα νύχτα,

στους αρχηγούς των πολυδόξαστων προσπέφτοντας συµµάχων,
στη µάχη να κρατιούνται αλύγιστοικαι τις φωνές παράτα!»
Είπε, κι ο λόγος του τον Έχτορα κατάβαθα δαγκώνει,
κι ευτύς επήδηξε απ' τ' αµάξι του συνάρµατος στο χώµα,
κι έτρεξε, σειώντας τα κοντάρια του τα σουβλερά, στο ασκέρι,
να µπουν στον πόλεµο φωνάζοντας, κι άγρια ξανάβει µάχη.
Κάνουν κι αυτοί στροφή και στάθηκαν αντίκρα απ' τους Αργίτες.
Κι οι Αργίτες µαζωχτοί κρατήθηκαν, δεν το 'βαλαν στα πόδια.
Κι όπως ο αγέρας παίρνει τ' άχερο µες στ' αγιασµένα αλώνια,
 σύντας λιχνίζουν, και στο φύσηµα του ανέµου ξεχωρίζει

η ξανθή ∆ήµητρα από τ' άχερο το στάρι, καί λευκαίνει
η άχνη τη γης, όπου στοιβάζεται' το ίδιο κι οι Αργίτες άσπροι
από τη σκόνη ως πάνω βρέθηκαν, που ασκώναν κάτωθέ τους
ψηλά ως τον ουρανό το χάλκινο τα πόδια των αλόγων,
έτσι ξανά που σµίξαν, κι έστρεφαν οι αµαξολάτες τ' άτια'
κι ο ένας στον άλλο αντίκρυ εµάχουνταν. Νύχτα βαθιά από πάνω
στη µάχη ο γαύρος Άρης άπλωνε, στους Τρώες να δώσει χέρι,
κι ολούθε πιλαλώντας τέλευε του Φοίβου τις αρµήνιες,
του µαλαµοσπαθάρη Απόλλωνα, που του 'χε παραγγείλει
 ξανά στους Τρώες να δώσει ανάκαρα, την Αθηνά Παλλάδα

να φεύγει ως είδε, που παράστεκε βοηθώντας τους Αργίτες.
Ωστόσο εκείνος από τ' άδυτο το µυριοπλούσιο βγάζει
το ρήγα Αινεία, και µες στα στήθη του καινούργια αντρεία φυτεύει.
Και βρέθη ο Αινείας µες στους συντρόφους του, κι εκείνοι αναγάλλιασαν,
θωρώντας ζωντανός κι αλάβωτος να τους σιµώνει πάλε,
κι αντρεία γεµάτος· µα δε ρώτησε κανείς τους τι είχε γίνει'
καιρό δεν είχαν απ' τον πόλεµο, που ο καταλύτης Άρης
κι ο Ασηµοδόξαρος τους σήκωναν κι η φρενιασµένη Αµάχη.
Ωστόσο οι ∆αναοί απ' τους Αίαντες, τον Οδυσσέα το γαύρο


και το ∆ιοµήδη ξεσηκώνουνταν να πολεµούν κι ατοί τους'
των Τρωών τη δύναµη δε σκιάζουνταν µηδέ και τα γιουρούσια.
Σα σύγνεφα έστεκαν ασάλευτοι, που ο γιος του Κρόνου στήνει
πα στων βουνών ψηλά τ' ακρόκορφα σε άπανεµιά, και διόλου
δε σειούνται, όσο ο βοριάς κι οι επίλοιποι κοιµούνται ακόµα άνεµοι'
µα σύντας σηκωθούν φρενιάζοντας µε τ' άγρια σφουριχτά τους
δεξιά ζερβά σκορπούν τα σύγνεφα τα γισκιοφορτωµένα'

όµοια στέκονταν στέριοι ουδ' έφευγαν µπροστά στους Τρώες οι Αργίτες'
κι ολούθε ο γιος του Ατρέα τριγύριζε γκαρδιώνοντας το ασκέρι:
«Άντρες φανείτε, φίλοι, κι όλοι σας κλείστε αςντριγιά στα στήθη,
 κι ο ένας στον άλλο µπρος ας ντρέπεται στις άγριες µάχες µέσα'

τι όσοι κρατούν ντροπή δε χάνουνται, µα οι πιότεροι γλιτώνουν
κι όσοι τσακίζουν δε δοξάζουνται και γλιτωµό δε βρίσκουν.»
Είπε, και ρίχνει δίχως άργητα, και βρίσκει ένα ρηγάρχη,
του Αινεία το σύντροφο του αντρόκαρδου, ∆ηκόωντας τ' όνοµά του,
το γιο του Πέργασου, που σέβουνταν, του Πρίαµου γιος σαν να 'ταν,
οι Τρώες, τι αλήθεια γοργοκίνητος χτυπιόταν µες στους πρώτους.
Κι ως ρίχνει ο ρήγας Αγαµέµνονας, τον βρίσκει στο σκουτάρι,
κι αυτό το χτύπηµα δε βάσταξε, µέσα ο χαλκός εδιάβη,
και σκίζοντας τη ζώνη εχώθηκε βαθιά στο κατωκοίλι.
 Βαρύς σωριάστη κι από πάνω του βρόντηξαν τ' άρµατά του.

Ωστόσο ο Αινείας δυο Αργίτες σκότωσεν, από τους πιο αντρειωµένους,
τον Κρήθωνα και τον Ορτίλοχο, που ο κύρης τους κραζόταν
∆ιοκλής και ζούσε στην καλόχτιστη Φηρή, τρανός στα πλούτη'
απ'τον Αλφειό κρατούσε η ρίζα του, τον ποταµό που τρέχει
φαρδύς, περνώντας την πυλιώτικη τη χώρα πέρα ως πέρα.
∆ικός του γιος ήταν ο Ορτίλοχος, που αφέντευε χιλιάδες,
κι ο Ορτίλοχος τον αντροδύναµο ∆ιοκλή γεννάει, και πάλε
απ' το ∆ιοκλή στον κόσµο πρόβαλαν δυο αγόρια από µιά γέννα,
ο Κρήθωνας µαζί κι ο Οστίλονος, της µάχης κατεχάροι.
 Στην πρώτη τούτοι απάνω νιότη τους µες στα καράβια εµπήκαν

στην Τροία να παν την καλοφόραδη µαζί µε τους Αργίτες'
τους γιους του Ατρέα, τον Αγαµέµνονα και τον Μενέλαο, θέλαν
να γδικιωθοϋν κι αυτοί, µα ο θάνατος να που τους βρήκε τώρα.
Σα δυο λιοντάρια που τ' ανάθρεψε ψηλά σε κορφοβούνια
µια λιόντισσα βαθιά στο σύλλογγο θεριακωµένου δάσου,
κι αυτά χιµούν και βόδια αρπάζουνε κι αρνιά καλοθρεµµένα,
του κόσµου τα µαντριά ρηµάζοντας, ως που κι αυτά µια µέρα
να τα σκοτώσουν οι τσοπάνηδες µε σουβλερά κοντάρια'
όµοια κι αυτούς τους δυο τους χάλασαν του Αινεία τα χέρια τότε
 και καταγής του µακρού απλώθηκαν σαν τ' αψηλά τα ελάτια.

Κι ως έπεσαν, ο πολεµόχαρος Μενέλαος τους λυπήθη'
γοργά κινάει µεσ' απ' τους πρόµαχους µε αστραποβόλο κράνος
κουνώντας άγρια το κοντάρι του' του ξάναβε τη λύσσα

ο Άρης, που του 'θελε το θάνατο κάτω απ' του Αινεία τα χέρια.
Όµως ο Αντίλοχος, του αντρόκαρδου Νεστόρου ο γιος, τον είδε'
ευτύς κινάει µεσ' απ' τους πρόµαχους, τι είχε έγνοια, ο βασιλιάς τους
µην πάθει τίποτα κι οι κόποι τους παν έτσι πια του ανέµου.
Κι όπως εκείνοι οι δυο τα χέρια τους και τα κοντάρια ασκώναν
τα µυτερά κι αντικριστήκανε να κονταροκρουστούνε,
 σίµωσε ο Αντίλοχος και στάθηκε στο ρήγα πλάι, και τότε'

ο Αινείας δεν κράτησε, πολέµαρχος κι ας ήταν ψυχωµένος,
τους δυο τους άντρες αναντιάζοντας να παραστέκουν δίπλα.
Κι αυτοί τους δυο νεκρούς ως τράβηξαν προς τους Αργίτες πίσω,
τους παραδώσαν τους κακότυχους στα χέρια των συντρόφων
µετά στραφήκαν, µε τους πρόµαχους να πολεµήσουν πάλε.
Τον Πυλαιµένη τότε σκότωσαν, που αµάχουνταν σαν Άρης,
των Παφλαγόνων, των αντρόκαρδων πολεµιστών, το ρήγα.
Ο γιος του Ατρέα Μενέλαος του 'ριξε, στις κονταριές ο πρώτος,
κι εκεί που στέκουνταν τον πέτυχε στο κλειδοκόκαλό του.
 Του Μύδωνα απ' την άλλη ο Αντίλοχος του αµαξολάτη ρίχνει,

του γιου του Ατύµνιου, τα µονόνυχα φαριά καθώς γυρνούσε,
µ' ένα λιθάρι, και µεσαγκωνα τον βρήκε, κι απ' τα χέρια
στη σκόνη του 'πεσαν τα νιόλουρα τα λευκοφιλντισένια.
Με το σπαθί χιµίζει ο Αντίλοχος και στο µελίγγι απάνω
του δίνει µια, κι αυτός ρουχνίζοντας πετιέται από τ' αµάξι
και βρέθη ορθός, µε το κεφάλι του και µε τους ώµους κάτω.
Ώρα στεκόταν έτσι, τι έτυχε σε άµµο βαθιά να πέσει,
ωσόπου σπρώχνοντας τον τ' άλογα τον ξάπλωσαν στις σκόνες'
µετά µε το µαστίγι ο Αντίλοχος τα φέρνει στους Αργίτες.
 Κι όπως τους είδε ο µέγας Έχτορας µες στις γραµµές, χουγιάζει

και πέφτει απάνω τους, κι οι φάλαγγες των Τρωών ξοπίσω ερχόνταν,
λύσσα γεµάτες· ο Άρης έτρεχε κι η Χουγιαχτώ µπροστά τους,
αύτη τη χλαλοή του αδιάντροπου πολέµου κουβαλώντας,
κι ο Άρης κουνούσε ένα θεόρατο κοντάρι στις παλάµες,
κι έτρεχε πότε οµπρός στον Έχτορα και πότε πίσω πάλε.
Καθώς τους είδε ο βροντερόφωνος ∆ιοµήδης, σύγκρυο του 'ρθε.
Πώς άνθρωπος διαβαίνει αβοήθητος κάµπο πλατύ, και στέκει
µπρος σε ποτάµι γοργορέµατο, στη θάλασσα που τρέχει,
µε αφρούς να χοχλακάει θωρώντας το, και πίσω αναδροµίζει'


όµοια ο ∆ιοµήδης πίσω εγύρισε και λέει στους συντρόφους του:
«Φίλοι, γιατί µωροθαµάζουµε του αρχοντικού του Εχτόρου

τη µαστοριά στο κονταρόκρουσµα και το τρανό κουράγιο;
Κάποιος θεός τον παραστέκεται και τον γλιτώνει πάντα.
Και τώρα να τος, ο Άρης δίπλα του µε ανθρώπου θώρι στέκει.
Οµπρός, και δίχως' να γυρίσετε τις πλάτες για τραβάτε
πίσω σιγά, και µη γυρεύετε µε τους θεούς πολέµους.»
Έτσι µιλούσε, ωστόσο βρέθηκαν κιόλας οι Τρώες µπροστά τους,
κι ο Έχτορας τότε δυο πολέµαρχους σκοτώνει, το Μενέσθη
και τον Αγχίαλο, που στεκόντουσαν στο ίδιο το αµάξι µέσα.
 Κι ο µέγας τελαµώνιος Αίαντας, πονώντας το χαµό τους,

κοντά κοντά τους πήγε κι έριξε το αστραφτερό κοντάρι,
και πέτυχε το γιο του Σέλαγου, τον Άµφιο, που 'χε πλήθος
κοπάδια, πλήθος είχε χτήµατα στην Απαισό, µα η µοίρα
διαφεντευτής να 'ρθεί τον έσπρωχνε στον Πρίαµο και στους γιους του.
Και τώρα στο ζωστάρι του 'ριξεν ο τελαµώνιος Αίας
και κάτω εχώθη το µακροίσκιωτο κοντάρι στην κοιλιά του.
Πέφτει µε βρόντο, κι ο Αίας ο ανέφοβος να γδύσει τ' άρµατά του
τρέχει γοργά, βροχή κι ας του 'ριχναν τα σουβλερά, φλογάτα
κοντάρια οί Τρώες, που το σκουτάρι του περίσσια εδέχτη απάνω.
 Κι απ' το νεκρό κορµί, πατώντας το, το χάλκινο κοντάρι

όξω τραβάει, µ' από τους ώµους του δεν πρόφτασε να βγάλει
την ώρια αρµάτα, τι τον ζόριζαν ολόγυρα οι ριξιές τους.
Φοβήθηκε τους Τρώες τους πέρφανουςµπας και στενά τον ζώσουν,
που πλήθος κι αντρειωµένοι στέκουνταν µπροστά του αρµατωµένοι'
κι όσο κι αν ήταν γιγαντόκορµος και παλικάρι κι άντρας,
πέρα τον σπρώξαν, και τα σάστισε και πισωβηµατίζει.
Να πώς πάλευαν τούτοι ανέσπλαχνα στην άγρια µάχη· ωστόσο
τον ηρακλείδη τον Τληπόλεµο, τον αντρειανό, το µέγα,
έσπρωξε η Μοίρα η τρανοδύναµη στο Σαρπηδόνα απάνω.
 Κι όπως τρεχάτοι κοντοζύγωσαν χιµώντας ο ένας του άλλου,

 γιος ο ένας ήταν κι ο άλλος εγγονός του Νεφελοστοιβάχτη
πιο πρώτα µίλησε ο Τληπόλεµος και λέει του Σαρπηδόνα:
« Ποια ανάγκη, Σαρπηδόνα, σ' έσπρωξε, των Λυκιωτών ρηγάρχη,
µια 'που 'σαι του πολέµου ακάτεχος, δω πέρα να ζαρώνεις;
Ψέµατα λένε πως σε γέννησεν ο βροντοσκουταράτος
ο ∆ίας. Πολλά στ' αλήθεια σου 'λειψαν για να 'σαι συ από κείνους
τους άντρες που απ' το ∆ία γεννήθηκαν σε χρόνια περασµένα.
Για τον τρανό ποτέ δεν άκουσες τον Ηρακλή να λένε,
τον αντρειωµένο, λιονταρόκαρδο πατέρα έµενα, ως τώρα;

 Κάποτε εδώ του Λαοµέδοντα να πάρει τ' άτια εδιάβη

κι είχε έξι µοναχά πλεούµενα και λιγοστούς συντρόφους.
Το κάστρο ωστόσο το διαγούµισε κι ερήµωσε τις στράτες.
Μα εσύ καρδιά δεν έχεις, ρήµαξες και τους συντρόφους σου έτσι,
κι ουδέ φαντάζοµαι πώς φτάνοντας απ' τη Λυκία θα φέρεις
στους Τρώες ξαλάφρωµα, άντροδύναµος πολύ µαθές κι αν είσαι
µον' σκοτωµένος άπ' το χέρι µου θα κατεβείς στον Άδη.»
Κι ο Σαρπηδόνας του αποκρίθηκε, των Λυκιωτών ο ρήγας:
«Αλήθεια πάτησε, Τληπόλεµε, την Τροία την άγια εκείνος,
από αµυαλιά του Λαοµέδοντα του αρχοντογεννηµενού,
 που το καλό που εκείνος του 'κανε το αντίµεψε µε λόγια.

κακά, και τ' άλογα του αρνήθηκε, που αλάργα ήρθε να πάρει.
Μα τώρα εσύ από µένα θάνατο θα βρεις και µαύρη µοίρα·
θα σε σκοτώσει το κοντάρι µου, σ' το λέω, και θα χαρίσεις
δόξα σε µε, στον καλοφόραδο τον Άδη τη ζωή σου.»
Τέτοια µιλάει, µα κι ο Τληπόλεµος το φράξινο κοντάρι
ψηλά σηκώνει, και τινάχτηκαν τα ολόµακρα κοντάρια
µαζί απ' τα χέρια τους. Και πέτυχε τον άλλο ο Σαρπηδόνας
στη µέση του λαιµού, κι ο ολόπικρος βγήκε χαλός ως πέρα,
κι ευτύς τα µάτια κατασκότεινη του αποσκεπάζει νύχτα.
 Μα κι ο Τληπόλεµος τον χτύπησε µε το µακρύ κοντάρι

πα στο ζερβό µερί, και χώθηκε βαθιά ο χαλός µε λύσσα
ως µες στο κόκαλο, µα ο κύρης του τον γλίτωσε προσώρας.
Τότε οι σύντροφοι οι αρχοντογέννητοι το θείο το Σαρπηδόνα
όξω απ' τον πόλεµο τον τράβηξαν µα το µακρύ κοντάρι
τον βάραινε, ως σερνόταν, τι ένας τους δεν πρόσεξε, δεν είπε
να βγάλει απ' το µερί το φράξινο κοντάρι, να πατήσει,
µες στη βιασύνη τους· τους έπνιγε βαριά µαθές η ανάγκη.
Οι Αργίτες πάλε τον Τληπόλεµο τραβούσαν οι αντρειωµένοι
κι όξω απ' τον πόλεµο τον έβγαλαν κι ως ο Οδυσσέας τον είδε,


ο αρχοντικός, ο καρτερόψυχος, ταράχτηκε η καρδιά του,
και διαλογίστη µες στα φρένα του και µέσα στην ψυχή του,
να κυνηγήσει του βροντόχαρου του ∆ία το γιο πιο πέρα,
για να σκοτώσει πλήθος, πέφτοντας απάνω στους Λυκιώτες.
Μα του Οδυσσέα του λιονταρόκαρδου γραφτό µαθές δεν ήταν
απ' το χαλκό του ο γιος ο πέρφανος του ∆ία νεκρός να πέσει,
κι έτσι η Αθηνά τη γνώµη του 'στρέψε στων Λυκιωτών το πλήθος.

Τον Κοίρανο και τον Αλάστορα και το Χροµίο σκοτώνει,
τον Άλκαντρο και το Νοήµονα, τον Πρύτανη, τον Άλιο'
κι ακόµα πιότερους θα σκότωνε Λυκιώτες ο Οδυσσέας,
 γοργό το µάτι αν δεν τον έπαιρνε του κρανοσείστη Εχτόρου.

Μεβιάς περνάει µεσ' απ' τους πρόµαχους µε αστραποβόλο κράνος,
στους ∆αναούς τον τρόµο φέρνοντας' κι έχάρη ο Σαρπηδόνας,
ο γιος του ∆ία, που ερχόταν, κι έβγαλε φωνή θλιφτή και του 'πε:
«Υγιέ του Πρίαµου, εδώ να κοίτοµαι για κουρσός στους Αργίτες
αχ µη µ' αφήνεις, µόνο βόηθα µε! Μετά µες στο δικό σας
κάστρο ας πεθάνω' τι δε µου 'τανε γραφτό, το βλέπω αλήθεια, ·
σπίτι µου πίσω, στης πατρίδας µου το χώµα να διαγύρω,
χαρά να δώσω και στο ταίρι µου και στο µικρό το γιο µου.»
Είπε, µα ο κρανοσείστης Έχτορας απηλογιά δε δίνει,
 µον' τον προσπέρασε, τι γύρευε να διώξει τους Αργίτες

µιαν ώρα αρχύτερα και θάνατο σε πλήθιους να σκορπίσει.
Τότε οι σύντροφοι οι αρχοντογέννητοι το θείο το Σαρπηδόνα
κάτω απ' τον ώριο δρυ τον κάθισαν του Βροντοσκουταράτου,
κι απ' το µερί του επήρε κι έσυρε το φράξινο κοντάρι
ο λιονταρόκαρδος Πελάγονας, ο γκαρδιακός του ακράνης'
κι αυτός λιγώθηκε, και σκέπασε τα µάτια του καταχνιά,
µα ευτύς συνέφερε' τι εδρόσιζε βοριάς, και την ψυχή του,
που ήταν κοντά να φύγει, ανάσταινε τρογύρα του φυσώντας.
Στον Άρη οι Αργίτες και στον Έχτορα µπροστά το χαλκοκράνη
 µήτε στα πόδια πίσω το 'βαζαν, στα µαύρα πλοία να φτάσουν,

µηδέ και πόλεµο τους άνοιγαν πισωπατούσαν µόνο
σιγά σιγά, τον Άρη ως έµαθαν πως είναι µες στους Τρώες.
Την ώρα αυτή ποιόν πρώτο εσκότωσαν και ποιόν στερνόν οι δυο τους,
του Πριάµου ο γιος, ο µέγας Έχτορας, κι ο σιδερένιος Άρης;
Σκοτώσαν τον ισόθεο Τεύθραντα, τον αλογάρη Ορέστη,
τον Αιτωλό καστροπολέµαρχο τον Τρήχο, τον Οινόµαο,
του Οινόπου τον υγιό τον Έλενο και το λαµπροζωσµένο
Ορέσβιο, που µακριά το σπίτι του, στην Ύλη, πλάι στη λίµνη
του Κηφισού, µε βιος αρίφνητο, κι ολόγυρα του εζούσαν


οι άλλοι Βοιωτοί, και τα πολύκαρπα χωράφια τους δούλευαν.
Μα µόλις η Ήρα, η κρουσταλλόχερη θεά, τους είδε τούτους
στους ∆αναούς να δίνουν θάνατο µες στη σφαγή την άγρια,
λόγια ξεστόµιζε ανεµάρπαστα στην Αθηνά γυρνώντας:

«Ωχού µου, θυγατέρα αδάµαστη του Βροντοσκουταράτου,
ψεύτικο λόγο αλήθεια εδώσαµε του Μενελάου, πριν πάρει
πρώτα την Τροία την ωριοτείχιστη να µη διαγύρει πίσω,
τον άγριον Άρη αν τώρα αφήσουµε τέτοιο κακό να κάνει.
Μον' έλα τώρα την αδάµαστη να θυµηθούµε αντρεία µας.»
Έτσι είπε, κι η Αθηνά την άκουσεν ευτύς η γλαυκοµάτα.
 Κι η Ήρα µε βιάση τ' άτια εσύνταζε τα χρυσοχαλινάτα,

µες στις θεές η πρώτη, του τρανού του Κρόνου η θυγατέρα'
κι η Ήβη γοργά τις ρόδες άρµοσε ζερβά δεξιά απ' τ' αµάξι,
τις χάλκινες, τις οχταδράχτινες, στο σιδερένιο αξόνι.
Μαλαµατένιος, ακατάλυτος ο γύρος τους, κι απάνω
στεφάνια περασµένα χάλκινα, που να σαστίζει ο νους σου,
κι από καθάριο ασήµι ολόγυρα στις άκρες κεφαλάρια.
Λουριά από ασήµι κι από µάλαµα κρατούσαν στεριωµένη
την κάσα του αµαξιού, κι ολόγυρα δυο γύροι την έζωναν.
Κι είχε µπροστά τιµόνι ολάργυρο. Στην άκρη εκεί στεριώνει
 τον όµορφο ζυγό από µάλαµα, και τα πανώρια δένει

µαλαµατένια απάνω νιόλουρα, και ζεύει ατή της η Ήρα
τα γρήγορα άλογα της, πόλεµο κι αντάρες λαχταρώντας.
Πήρε η Αθηνά, του βροντοσκούταρου του ∆ία η κόρη, ωστόσο
και το αγανό µαντί της έβγαλε στο πατρικό παλάτι,
το πλουµιστό, που ατή της το ύφανε µε τα ίδια της τα χέρια'
του ∆ία µετά φοράει το θώρακα του νεφελοστοιβάχτη
για τον πολύδακρο τον πόλεµο, και τ' άρµατά του βάζει.
Το κροσσωτό του βροντοσκούταρο περνά στους ώµους γύρω,
το τροµερό, που στεφανώνει το περίγυρα η Φευγάλα'
 εκεί κι η Αµάχη, εκεί κι η ∆ύναµη, κι ο φοβερός εκεί 'ναι

Κυνηγηµός, εκεί το ανήµερο κεφάλι της Γοργόνας,
το άγριο παράλλαµα, που στέκεται φριχτό του ∆ία σηµάδι.
Το κράνος µε τα δυο τα κέρατα, τα τέσσερα τ' αφάλια
φοράει τ' ολόχρυσοαπό κάτω του στρατέµατα από κάστρα
χωρούσαν εκατόκι ανέβηκε στο αµάξι της, κι αδράχνει
το δυνατό, βαρύ, θεόρατο κοντάρι, που σκοτώνει
Όσους ηρώους του Τρανοδύναµου την κόρη έχουν θυµώσει.
Κι η Ήρα µε βιάση τότε τ' αλογα χτυπά µε το µαστίγι,
κι οι πύλες τ' ουρανού από µόνες τους βρόντηξαν, που απ' τις Ώρες


φυλάγουνται' τι αυτές τον Όλυµπο και τα πλατιά τα ουράνια
πήραν χρέη, µε σύγνεφο πυκνό να τ' ανοιγοσφαλνούνε.

Μέσα απ' αυτές τα µαστιγόλαµνα πέρασαν άτια τώρα,
κι ήβραν στου Ολύµπου του πολύκορφου την πιο αψηλή τη ράχη
αλάργα απ' τους θεούς να κάθεται το γιο του Κρόνου µόνο.
Εκεί τ' αλόγατα ανακράτησεν η κρουσταλλόχερη Ήρα,
και των θεών τον πρώτο ρώτησε, το γιο του Κρόνου, κι είπε:
«Πατέρα ∆ία, µε το άγριο φέρσιµο πώς δε θυµώνεις του Άρη;
Πόσους και τι λογής ερήµαξε για ιδές Αργίτες τώρα
δίχως ντροπή καµιά! Κι η πίκρα µου τρανή, µα κείνοι ανέγνοιοι
 βρίσκουν χαρά, ο ασηµοδόξαρος Απόλλωνας κι η Κύπρη,

τούτο τον άµυαλο ξαγγρίζοντας, που νόµο δεν κατέχει.
Πατέρα ∆ία, τον Άρη αν γύρευα να διώξω από τη µάχη,
αφού τον κρούσω πρώτα αλύπητα, θα θύµωνες µαζί µου;»
Και τότε ο ∆ίας της αποκρίθηκεν ο νεφελοστοιβάχτης:
«Οµπρός, την κουρσολόγα απάνω του την Αθηνά ξαµόλα·
πρώτη φορά δεν είναι σε βαριά τυράννια που τον ρίχνει.»
Αυτά είπε, κι η Ήρα η κρουσταλλόχερη µεµιάς τον συνακούει·
δίνει βιτσιά γοργά στ' αλόγατα, κι αυτά πετούν και φεύγουν
προθυµερά, στη γης ανάµεσα και στ' αστεράτα ουράνια.
 Όσο το µάτι ενούς που κάθεται σε βίγλα φτάνει αλάργα

µες στη θολούρα ξαγναντεύοντας το πέλαο το κρασάτο,
τόσο πηδούν των θεών τ' αλόγατα τα ψιλοχλιµιντράτα.
Φτάνουν στην Τροία και στα ποτάµια της που τρέχουν µέρα νύχτα,
κει που ο Σιµόης µαζί κι ο Σκάµαντρος συσµίγουν τα νερά τους.
Και τότες η Ήρα η κρουσταλλόχερη κρατώντας τ' άλογα της
τα ξέζεψε απ' τ' αµάξι κι έχυσε πυκνή τρογύρα αντάρα,
κι αθάνατο ο Σιµόης τους έβγαλε χορτάρι να βοσκήσουν.
Και τότε αυτές, µε το περπάτηµα δειλιάρας περιστέρας,
κινούν, βοήθεια λαχταρίζοντας να φέρουν στους Αργίτες.
 Κι ως έφτασαν εκεί που στέκουνταν οι πιο πολλοί κι οι κάλλιοι,

στον αλογάρη, λιονταρόκαρδο ∆ιοµήδη στριµωγµένοι
Ολόγυρα, µε λιόντες µοιάζοντας, τρανούς αιµατολάφτες,
για και µε κάπρους, που στη δύναµη το ταίρι τους δεν έχουν,
ή Ήρα αποστάθη η κρουσταλλόχερη και φώναξε, παρόµοια
µε το λιοντόκαρδο, χαλκόφωνο το Στέντορα στο θώρι,
που σαν πενήντα ανθρώπων έβγαζε φωνή, καθώς βρουχιόταν:
«Ντροπή σας! Κρίµα λέω στα κάλλη σας, Αργίτες τιποτένιοι!
Όσο στον πόλεµο ο άρχοντόγεννος µαχόταν Αχιλλέας,
απ' του ∆αρδάνου τις καστρόπορτες οι Τρώες δεν ξεµυτίζαν,

 γιατί εκείνου περίσσια ετρόµαζαν το δυνατό κοντάρι.

Τώρα µακριά απ' το κάστρο, στ' άρµενα τα βαθουλά χτυπιούνται.»
Αυτά είπε, κι όλοι επήραν δύναµη και στύλωσε η καρδιά τους.
Τότε η Αθηνά, η θεά η γλαυκόµατη, για το ∆ιοµήδη τρέχει,
και βρίσκει το ρηγάρχη που 'στεκε στο αµάξι πλάι και στ' άτια,
και την πληγή που του 'χε ο Πάνταρος ανοίξει να δροσίσει
ζητούσε. Το λουρί τον παίδευε, που απάνω του κρεµόταν
το στρογγυλό σκουτάρι, κι ίδρωνε, τον βάραινε το χέρι,
και το λουρί τραβούσε, το αίµα του το µαύρο να σφουγγίξει.
Τον αλογίσιο τότε ακράγγιξε ζυγό η θεά και του 'πε:
 «Υγιό ο Τυδέας αλήθεια εγέννησε που δεν του πολυµοιάζει.

Τρανό ο Τυδέας δεν είχε ανάστηµα, µα είχε αντριγιά µεγάλη·
τι ακόµα κι όταν δεν τον άφηνα να δείξει την αντρεία του
και να παλέψει, τότε που 'φτασε στη Θήβα αποκρισάρης
µπρος στων Καδµείων την πλήθια σύναξη, δίχως συντρόφους άλλους,
µον' ήσυχα να τρώει τον πρόσταζα στου ρήγα το παλάτι,
αυτός µε την καρδιά την άτροµη που 'χε στα στήθη πάντα
τους νιους της Θήβας αντροκάλεσε και σ' όλα τους νικούσε
ανέκοπα, τι παραστάτισσα στο πλάι του εγώ στεκόµουν.
Μα εσένα, κι αν σου παραστέκοµαι κι αν σε φυλάγω τώρα
 και σε ορµηνεύω καλοπρόθετα τους Τρώες να πολεµήσεις,

πες πως σου κούρασεν ο κάµατος τα µέλη απ' τα γιουρούσια,
πες σε κρατάει τροµάρα ξέψυχη' µα τότε εσύ δεν είσαι
γιος του Τυδέα, που 'χε για κύρη του τον αντρειωµένο Οινέα.»
Τότε ο ∆ιοµήδης ο λιοντόκαρδος απηλογιά της δίνει:
«Του Βροντοσκούταρου σε γνώρισα πως είσαι η θυγατέρα,
γι' αυτό θα σου µιλήσω ξάστερα, δε θα κρυφτώ καθόλου:
∆ε µε κρατάει τροµάρα ξέψυχη µηδέ κι όκνιά καθόλου,
µον' τις δικές σου εγώ δεν ξέχασα που µου 'δωκες ορµήνιες·
τι στους θεούς µαθές δε µ' άφηνες τους τρισµακαρισµένους


να ρίξω' µόνο αν πει στον πόλεµο να 'ρθει η Αφροδίτη, η κόρη
του ∆ία, σ' αυτήν να ρίξω ξέθαρρα τον κοφτερό χαλκό µου.
Γι' αυτό κι ατός µου εγώ πισώστρεψα και πρόσταξα δω πέρα
να γύρουν κι οι άλλοι Αργίτες, όλοι τους να περιµαζωχτούνε'
τι εγώ τον Άρη τον εγνώρισα που κυβερνάει τη µάχη.»
Τότε η Αθηνά, η θεά η γλαυκόµατη, του απηλογήθη κι είπε:
«Γιε του Τυδέα, ∆ιοµήδη, η αγάπη µου τρανή για σένα πάντα.
Μήτε Άρη µήτε κι άλλο αθάνατο κανένα να φοβάσαι,

τι εγώ σου στέκω παραστάτισσα, τέτοια θεά µεγάλη.
Μα οµπρός, για γύρνα τα µονόνυχα φαριά στον Άρη πρώτα
 και ρίξε από κοντά και χτύπα τον σέβας αυτός δε θέλει

ο ανήλεος Άρης, ο πεντάγνωµος, ο µανιασµένος, που 'ναι
για το κακό φτιαγµένος' που άλλοτε και µένα και της Ήρας
τους Τρώες να µάχεται µας έταζε, να πάει µε τους Αργίτες,
καί τώρα µε τους Τρώες τα ταίριαξε κι αλησµονάει τους άλλους!»·
Αυτά είπε, κι έβαλε το Σθένελο να κατεβεί απ' τ' αµάξι
κάτω τραβώντας τον, και πήδηξε στη γη µε βιάση εκείνος.
Κι αυτή στο πλάι του αρχοντογέννητου ∆ιοµήδη ορµή γεµάτη
ανέβη, κι απ' το βάρος έτριξε το ξύλινο τ' αξόνι,
τι φοβερή θεά είχε απάνω του και τέτοιον αντρειωµένο.
 Κι έτσι η Αθηνά Παλλάδα αρπάζοντας και γκέµια και µαστίγι'

πρώτα στον Άρη τα µονόνυχα ξαµόλησε άτια απάνω.
Ωστόσο εκείνος το θεόρατο ξαρµάτωνε Περίφα,
του Οχήσιου τον υγιό τον άτροµο, στους Αιτωλούς τον πρώτο'
και πάνω εκεί που τον ξαρµάτωνεν ο αιµατολάφτης Άρης,
του Άδη η Αθηνά το κράνος φόρεσε, να µην τη νιώσει εκείνος.
Κι ο Άρης ο ανήλεος σαν αντίκρισε το θείο ∆ιοµήδη οµπρός του,
µεµιάς αφήνει το θεόρατο Περίφα ξαπλωµένο,
εκεί που απ' την αρχή τον σκότωσε και τη ζωή του επήρε,
κι αυτός γραµµή στον αλογόχαρο ∆ιοµήδη πέφτει απάνω.
 Κι όπως τρεχάτοι κοντοζύγωσαν ο ένας του άλλου χιµώντας,

πιο πάνω από ζυγό και νιόλουρα του ρίχνει πρώτος ο Άρης
µε χάλκινο κοντάρι, θέλοντας να πάρει τη ζωή του.
Μα πρόλαβε η Αθηνά η γλαυκόµατη και µε το χέρι πέρα
του το 'σπρωξε, µακριά απ' τ' αµάξι τους, να φύγει στα χαµένα.
∆εύτερος χύθηκε ο βροντόφωνος απάνω του ∆ιοµήδης,
και το κοντάρι του το χάλκινο σπρώχνει η Αθηνά Παλλάδα
στο κατωκοίλι του Άρη, όπου 'δενε τρογύρα του το ζώµα.
Εκεί τον βρήκε και του ξέσκισε την όµορφή του σάρκα,
και το κοντάρι πίσω ανάσπασε' κι ο σιδερένιος Άρης


εµούγκρισε, θαρρείς και φώναζαν εννιά χιλιάδες, δέκα,
θνητοί, τρανό που άνοιξαν πόλεµο και κονταροχτυπιούνται.
Οι Τρώες κι οι Αργίτες κατατρόµαξαν, τους λύθηκαν τα γόνα'
τόσο 'αγρια µούγκρισεν ο ανέµπληστος για µάχες Άρης τότε.
Όπως απλώνεται από σύγνεφο πηχτή µαυρίλα ολούθε,

µετά από λιόκαµα, προµήνυµα πως έρχεται µπουρίνι,
και στο ∆ιοµήδη τέτοιος φάνηκεν ο σιδερένιος Άρης,
στα ουράνια πλάτη όπως ανέβαινε σε νέφη τυλιγµένος.
Κι έφτασε γρήγορα στον Όλυµπο, στ' αθάνατα ληµέρια,
και πικραµένος δίπλα κάθισε στο ∆ία, το γιο του Κρόνου.
 Του δείχνει την πληγή, το αθάνατο που του χυνόταν αίµα,

καί µε κλαφτή φωνή άνεµάρπαστα του συντυχαίνει λόγια:
«Πατέρα ∆ία, το βλέπεις το άδικο κι αλήθεια δε θυµώνεις;
Όλοι οι θεοί βασανιζόµαστε φριχτά, κακό γυρεύει
ο ένας του άλλου να κάνει πάντα του για των θνητών τη χάρη.
Μαζί σου τώρα εµείς τα βάζουµε, τι άµυαλη κόρη εγέννας,
ανάθεµα τη, κι έχει αδιάκοπα δουλειές κακές στο νου της.
Οι άλλοι θεοί µαθές, στον Όλυµπο που ζούµε, ό,τι προστάζεις
το κάνουµε όλοι, κι ένας ένας µας στο θέληµα σου σκύβει.
Μονάχα αυτή ποτέ δεν παίδεψες µε λόγο για µε πράξη,
 µον' την αφήνεις, τι τη γέννησες τη διαστραµµένη ατός σου.

Κι έσπρωξε τώρα τον απόκοτο γιο του Τυδέα ∆ιοµήδη
χέρι ν' ασκώσει στους αθάνατους θεούς ο µανιασµένος'
πρώτα ζυγώνοντας ελάβωσε στο χεραρµό την Κύπρη,
µετά, θεός λες κι ήταν, χίµιξε στον ίδιο εµένα πάνω.
Μα εµέ τα πόδια µου µε γλίτωσαν τα γρήγορα, τι ειδάλλως
ακόµα εκεί θα βασανιζόµουν µες στα φριχτά κουφάρια,
για θα 'µουν ζωντανός, µα ξέψυχος απ' του χαλκού τους βρόντους.»
Κι είπεν ο ∆ίας ταυροκοιτώντας τον ο νεφελοστοιβάχτης:
«Τι µου 'ρχεσαι κοντά, πεντάγνωµε, και κλαψουρίζεις τώρα;
 Απ' τους θεούς του Ολύµπου οχτρεύοµαι πιο πάνω εσένα απ' όλους'

τι πάντα πόλεµοι σου αρέσουνε, συνερισιές κι αµάχες.
Έχεις της µάνας σου το αλύγιστο που δε βαστιέται πείσµα,
της Ήρας, που µαλλιάζει η γλώσσα µου, µαζί µου ως να συγκλίνει.
Και τώρα εκείνη λέω πως σ' έσπρωξε για να τραβήξεις τόσα.
Μα κι άλλο εσύ να βασανίζεσαι κι εγώ δε θέλω τώρα'
σε γέννησε από µένα η µάνα σου κι είσαι γενιά δικιά µου.
Μ' αν ήταν άλλος ο πατέρας σου, στριµµένε, χρόνια τώρα
θα σ' είχα ρίξει µες στα Τάρταρα, πιο κάτω απ' τους Τιτάνες.»
Είπε, και τον Παιήονα φώναξε να 'ρθεί και να τον γιάνει.
 Τότε ο Παιήονας απιθώνοντας πα στην πληγή βοτάνια

µαλαχτικά µεµιάς τον έγιανε' θνητός µαθές δεν ήταν.
Πώς µε την πρώτη το συκόγαλο το άσπρο το γάλα πήζει,

κι ας είναι αριό, κι ως το ανακάτωσες θωρείς το ευτύς πηγµένο'
όµοια γοργά κι αυτός τον γιάτρεψε τον αντρειωµένον Άρη.
Κι η Ήβη τον έλουσε και του 'δωκε σκουτιά φρεσκοπλυµένα.
Μετά καθίζει καµαρώνοντας στο γιο του Κρόνου δίπλα.
Στου ∆ία κι εκείνες του τρισµέγαλου το αρχοντικό διαγύραν,
µαζί η Παλλάδα η στρατολάτισσα µε την Αργίτισσα Ήρα,
µια και τον άγριον Άρη σκόλασαν απ' τ' αντροφονικά του.
Ραψωδία Ζ

 November,  :
Alexandros.HELLENICdata Server
http://www.kat.gr

Ιλιάδας Ζ
Μετάφραση: Ν. Καζαντζάκη - Ι.Θ. Κακριδή

Έτσι απόµειναν πια στον πόλεµο µονάχοι οι Τρώες κι οι Αργίτες,
κι άπλωσε η µάχη ακόµα πιότερο µια δώθε και µια κείθε
στον κάµπο, ανάµεσα στου Σκάµαντρου και στου Σιµόη το ρέµα,
ο ένας στον άλλο απάνω ως έριχναν µε τα χαλκά κοντάρια.
Ο τελαµώνιος Αίας πρωτόσπασε, των Αχαιών ο πύργος,
των Τρωών τη φάλαγγα και χάρισε το φως στους συντρόφους του,
τον πιο αντρειωµένο πετυχαίνοντας µες στους Θρακιώτες όλους, .
το γιο του Ευσώρου, τον Ακάµαντα τον αντρειανό, το µέγα.
Πρώτος του χτύπησε το κέρατο στο αλογουρίσιο κράνος'
 τρυπάει το µέτωπο και πέρασε το κόκαλο ως τα µέσα

ο χάλκινος χαλός, και σκέπασε τα µάτια του σκοτάδι.
Μετά ο ∆ιοµήδης ο βροντόφωνος τον Άξυλο σκοτώνει,
το γιο του Τεύθρα, στην καλόχτιστη που ζούσε την Αρίσβη,
κι είχε και βιος τρανό κι ολόκαρδα τον αγαπούσαν όλοι,
τι ήταν στη στράτα απά το σπίτι του και φίλευε τον κόσµο.
Κι όµως την ώρα αυτή δε στάθηκε κανένας τους µπροστά του,
να τον γλιτώσει από το θάνατο' σκοτώθηκαν κι οι δυο τους
τότε µαζί, κι αυτός κι ο ακράνης του Καλήσιος, που τα γκέµια
κρατούσε απ' τ' άτια, κι έτσι βούλιαξαν συντροφιαστοί στον Άδη.
 Το ∆ρήσο ακόµα ο Ευρύαλος έριξε και τον Οφέλτιο κάτω,

κι ήρθε µετά η σειρά του Πήδασου και του Αίσηπου' τους είχε
από νεράιδα, την Αβάρβαρην, ο Βουκολίωνας κάνει'
κι ο Βουκολίωνας το Λαοµέδοντα τον αντρειανό είχε κύρη,
κι ήταν ο γιος του ο µεγαλύτερος, µα κλεφτογεννη µένος'
µε τη νεράιδα τούτος έσµιξε, τα πρόβατα ως βοσκούσε,
κι αυτή γκαστρώθη και του γέννησε δυο γιους από µια γέννα.
και τώρα εκείνος τους παράλυσε και γόνατα και φόρα,
ο γιος του Μηκιστέα, και τ' άρµατα τους πήρε από τους ώµους.
Κι ο Αστύαλος πέφτει απ' τον πολέµαρχο τον Πολυποίτη κάτω'


µετά ο Οδυσσέας µε το κοντάρι του σκοτώνει τον Πιδύτη
απ' την Περκώτη, και τον άψεγο τον Αρετάονα ο Τεύκρος.
Κι ο Αντίλοχος, ο γιος του Νέστορα, τον Άβληρο βαρίσκει
µε το κοντάρι, κι ο Αγαµέµνονας τον Έλατο, που ζούσε

στην Πήδασο, στου οµορφορέµατου του Σατνιόη τους όχτους.
Κι ο Λήιτος ο αντρειωµένος σκότωσε το Φύλακο, την ώρα
µπροστά του που 'φευγε, κι ο Ευρύπυλος τον αντρειανό Μελάνθιο.
Μετά ο Μενέλαος ο βροντόφωνος τον Άδραστο τσακώνει
ζωντάρι' τ' άτια του που σκιάχτηκαν και τρέχαν µες στον κάµπο
σε αρµυριχιάς κλαδί µπερδεύτηκαν, κι ως του 'σπασαν τ' αµάξι
 στου τιµονιού την άκρη, το 'βαλαν στα πόδια για το κάστρο,

κει που και τ' άλλα έτρεχαν άλογα, σαν τα 'πιάνε τροµάρα.
Κι εκείνος έξω από το αµάξι του πλάι στον τροχό, στη σκόνη,
µπρούµυτα, απίστοµα, κυλίστηκε' κι ήρθε ο Μενέλαος µπρος του,
ο γιος του Ατρέα, µε το µακρόισκιωτο κοντάρι του κι εστάθη.
Κι ο Άδραστος του 'πιασε τα γόνατα και τον παρακαλιόταν:
« Υγιέ του Ατρέα, ζωντάρι πιάσε µε, και ξαγορά παράξια
δέξου απ' τον κύρη µου' στο σπίτι του µύρια αγαθά βρίσκονται,
χρυσάφι και χαλκός και σίδερο µε κόπο δουλεµένο.
Αρίφνητα από τούτα θα 'δινε για ξαγορά µου ο κύρης,
 πως είµαι ζωντανός αν µάθαινε στ' Αργίτικα καράβια.»

Είπε, και την καρδιά µαλάκωσε στου γιου του Ατρέα τα στήθη,
κι ότι λογάριαζε του ακράνη του να πει να τόνε πάρει
και να τον πάει στ' Αργίτικα άρµενα, πετάχτη ξάφνου οµπρός του
γοργοτρεχάτος ο Αγαµέµνονας και λέει µαλώνοντας τον:
« Καηµένε εσύ Μενέλαε, γνοιάζεσαι τόσο για τούτους τώρα;
Καλά µαθές σου το συγύρισαν οι Τρώες το σπιτικό σου!
Όχι, κανείς τους απ' τα χέρια µας κι από το µαύρο Χάρο
να µη γλιτώσει, ουδ' όποιο αγέννητο στης µάνας του τα σπλάχνα
κρυµµένο ακόµα αγόρι βρίσκεται, κι αυτό να µη γλιτώσει,
 µον' όλοι σύψυχοι άχναροι, άκλαφτοι µεσ' απ' την Τροία να σβήσουν!»

Είπε ο αντρειωµένος και µετάστρεψε τη γνώµη του αδερφού του,
σωστά µιλώντας· µε το χέρι του τον Άδραστο αποδιώχνει
αµπώθοντάς τον κι ο Αγαµέµνονας ευτύς ο πρωταφέντης
πα στο λαγγόνι τον εχτύπησε και τον ξαπλώνει χάµω'
µετά, πατώντας τον, ανάσπασε το φράξινο κοντάρι.
Kαι τότε ο Νέστορας γκαρδιώνοντας τους ∆αναούς φωνάζει:
« Αργίτες αντρειωµένοι, φίλοι µου, πιστοί σύντροφοι του Άρη,
στα κούρσα µη ριχτεί κανένας σας και µείνει τώρα πίσω,
για να γυρίσει στο καράβι του περίσσια κουβαλώντας'

 µόνο ας ριχτούµε κι ας σκοτώνουµε' µετά µε τη βολή σας

στον κάµπο τα κουφάρια γδύνετε των σκοτωµένων όλα.»
Αυτά είπε, κι όλοι επήραν δύναµη και στύλωσε η καρδιά τους'
και τότε οι Αργίτες οι πολέµαρχοι τους Τρώες το δίχως άλλο
χωρίς κουράγιο πια κι άνάκαρα στην Τροία θα τους µαντρίζαν,
αν δεν ερχόταν πλάι στον Έχτορα και στον Αινεία τρεχάτος
και τέτοια τους µιλούσεν ο Έλενος, ο πρώτος ορνιοµάντης:
«Το πιο µεγάλο βάρος, Έχτορα κι Αινεία, σε σας απ' όλους
τους Τρώες και τους Λυκιώτες έπεσε, τι είστε µαθές οι πρώτοι
σε πάσα µας δουλειά, για πόλεµο για συντυχιά βαστούµε.
 Σταθείτε αυτού λοιπόν και τρέχοντας µια δω µια κει κρατήστε

στο καστροπόρτι οµπρός το ασκέρι µας, στων γυναικών τα χέρια
πρίν πέσουν φεύγοντας κι ανάµπαιγµα γενούνε των οχτρών µας.
Κι αφού τους λόχους δυναµώσετε και στυλωθεί η καρδιά τους,
εµείς οι επίλοιποι, κι ας είµαστε του κόπου αφανισµένοι,
µε τους Αργίτες θα παλέψουµε' βαριά µας σφίγγει ανάγκη.
Έχτορα, ωστόσο εσύ στο κάστρο µας για ανέβα, στω δυονώ µας
να πεις τη µάνα, τις αρχόντισσες µες στο ναό να µάσει
της Αθηνάς της γαλανοµάτης, πα στην κορφή του κάστρου,
και της θεάς τον οίκο ανοίγοντας µε τα κλειδιά τον άγιο,
 το ανυφαντό, που πιο της φαίνεται πανώριο και µεγάλο

απ' όλα όσα φυλάει στο σπίτι µας, το πιο της αρεσκιάς της,
να το πιθώσει στης ωριόµαλλης της Αθηνάς τα γόνα,
και να της τάξει ακόµα, δώδεκα δαµάλες στο ναό της
µονοχρονιάρες, αβουκέντρωτες, να σφάξει, αν ίσως θέλει
τώρα την Τροία και τις γυναίκες µας και τα µωρά παιδιά µας
να σπλαχνιστεί κι απ' το άγιο κάστρο µας να διώξει του Τυδέα
το γιο τον άγριο, τον ανήµερο, που όλοι λακούν µπροστά του.
Ο πιο αντρειωµένος λέω πως στάθηκε µες στους Αργίτες όλους·
τόσο ποτέ του δε µας τρόµαξε µηδ' ο Αχιλλέας ο ρήγας,


κι όµως θεά, όπως λεν, τον γέννησε' µα τούτος πια φρενιάζει
κι ουδέ µπορεί κανείς στη δύναµη να µετρηθεί µαζί του.»
Είπε, και κείνος δεν παράκουσε στο λόγο του αδερφού του'
µεµιάς επήδηξε απ' το αµάξι του συνάρµατος στο χώµα
κι έτρεξε, σειώντας τα κοντάρια του τα σουβλερά, στο ασκέρι,
να µπουν στον πόλεµο φωνάζοντας, κι άγρια ξανάβει µάχη.
Κάνουν κι αυτοί στροφή και βρέθηκαν στους Αχαιούς αντίκρυ.
Κι οι Αργίτες τη σφαγή παράτησαν κι έκαµαν όλοι πίσω'

τ' αστράτα ουράνια αφήκε κι έφτασε τους Τρώες να διαφεντέψει.
 Φώναξε τότε ο µέγας Έχτορας στους Τρώες γκαρδιώνοντάς τους:

« Ακούστε, Τρώες εσείς αντρόκαρδοι και ξακουστοί σύµµαχοι,
άντρες σταθείτε, ορθή κρατάτε τη της αντριγιας τη φλόγα,
ως να βρεθεί καιρός, στο κάστρο µας να φτάσω εγώ τρεχάτος,
και να µιλήσω στους πρωτόγερους και στις γυναίκες όλες,
πλήθια να τάξουν στους αθάνατους σφαχτά, προσπέφτοντας τους.»
Είπε και φεύγει ο µέγας Έχτορας µεµιάς ο κρανοσείστης'
στους αστραγάλους και στο σβέρκο του το µαύρο δέρµα εχτύπα
απ' το λουρί που ακροσειράδωνε το αφαλωτό σκουτάρι.
Ο Γλαύκος τότε, ο γιος του Ιππόλοχου, µε το ∆ιοµήδη σµίγει
 εκεί στη µέση, και λαχτάριζαν κι οι δυο τους να πιαστούνε.

Κι όπως τρεχάτοι κοντοζύγωσαν ο ένας του άλλου χιµώντας,
πρώτος εµίλησε ο βροντόφωνος γιος του Τυδέα και του 'πε:
« Ποιος να 'σαι τάχα, αρχοντογέννητε; σαν ποιου θνητού λογιέσαι;
∆ε σ' έχουν δει ποτέ τα µάτια µου στη δοξανΦούσα µάχη
ως τώρα' κι όµως τους ξεπέρασες στην αντριγιά τους άλλους,
που δε φοβήθης το µακρόισκιωτο κοντάρι µου θωρώντας.
Μονάχα τα παιδιά των άµοιρων τη λύσσα µου αντικρίζουν.
Αν είσαι πάλε απ' τους αθάνατους, φτασµένος απ' τα ουράνια,
µε τ' ουρανοΰ θεό δε θα 'θελα ποτέ µου να τα βάλω·
 τι µήτε κι ο Λυκούργος µπόρεσε, του ∆ρύαντα ο γιος ο γαύρος,

χρόνια πολλά να ζήσει, ως τα 'βαλε µε τους θεούς στα ουράνια.
Στο άγιο βουνό της Νύσας κάποτε του ∆ιόνυσου τις βάγιες,
του βακχευτη θεού, κυνήγησε' κι ευτύς ετούτες όλες
πετούσαν καταγής τους θύρσους τους' κι ο αντροφονιάς Λυκούργος
µε τη βουκέντρα του τις κέντριζε, κι ο ∆ιόνυσος φοβήθη
και στο γιαλό βουτάει' κι η Θέτιδα τον δέχτη στην αγκάλη
σκιαγµένο' τι οι φωνές τον τρόµαξαν περίσσια του Λυκούργου.
Με τούτον όµως οι τρισεύτυχοι θεοί θύµωσαν τότε,
κι ο γιος του Κρόνου τον ετύφλωσε' χρόνια πολλά και πάλι


Όµως δεν έζησε, τι οι αθάνατοι τον οχτρεύτηκαν όλοι.
Γι' αυτό κι εγώ µε τους τρισεύτυχους θεούς µελιές δε θέλω.
Μ' αν είσαι απ' τους θνητούς που θρέφουνται µε τον καρπό της γης µας,
έλα κοντά, µιαν ώρα αρχύτερα το Χάρο ν' ανταµώσεις.»
Κι ο γιος του Ιππόλοχου ο τρισεύγενος του απηλογήθη κι είπε:
« ∆ιοµήδη αντρόκαρδε, τι κάθεσαι και τη γενιά ρωτάς µου;

Καθώς των φύλλων, απαράλλαχτη κι η φύτρα των ανθρώπων:
άλλα απ' τα φύλλα ρίχνουν οι άνεµοι στο χώµα κι άλλα πάλε
το δάσος ξεπετά τ' ολόχλωρο την άνοιξη· παρόµοια
και των θνητών η µια ξεπέταξε κι η άλλη γενώ πεθαίνει.
 Μ' αν να τα µάθεις τώρα θα 'θελες κι αυτά, γι' να κατέχεις

ποια'ναι η γενιά µου, όσοι την ξέρουνε πολλοί θαρρώ λογιοΰνται.
Στην άκρη απ' το Άργος το αλογόθροφο τρανό αγναντεύεις κάστρο,
την Εφύρα, όπου ζούσε ο Σίσυφος, ο πιο στη γη πανούργοςκι είχε τον Αίολο κύρη ο Σίσυφος, κι εγέννησε το Γλαύκο,
κι ο Γλαύκος γέννησε τον άψεγο Βελλεροφόντη πάλε.
Σε τούτον κι όµορφάδα εχάρισαν κι αντρεία χαριτωµένη
οι αθάνατοι, µα ο Προίτος έβαλε κακά γι' αυτον στο νου του,
κι απ' το Άργος µέσα τον φευγάτισε, τι ήταν τρανότερος του
και του 'χε δώσει ο ∆ίας τη δύναµη να τον κρατεί δικό του.
 Κι η Άντεια, του Προίτου η αρχοντογέννητη γυναίκα, εξετρελάθη

µαζί του να χαρεί τον έρωτα κρυφά' µα ο µυαλωµένος
Βελλεροφόντης δεν εσύγκλινε, τι ήταν αγνή η ψυχή του.
Κι είπε η γυναίκα τότε ψέµατα στο βασιλιά τον Προίτο:
,,Προίτε, για πέθανε για σκότωσε το γιο του Γλαύκου τώρα,
που στο κλινάρι µου βουλήθηκε ν' ανέβει αθέλητα µου."
Είπε, κι ο ρήγας αγανάχτησε τέτοιο κακό ν' ακούσεί'
να τον σκοτώσει δεν το θέλησε, δε βάσταξε η καρδιά του,
µον' στη Λυκία τον στέλνει του χάµου σηµάδια δίνοντας του,
πολλά θανατερά χαράζοντας στο διπλωτό πιτάκι,
 του πεθερού του εκεί να τα 'δειχνε και να 'βρει το χαµό του.

Κι αυτός κινάει, και των αθάνατων τον προβοδούσε η χάρη,
στη χώρα της Λυκίας ως που 'φτασε και στις οχτιές του Ξάνθου,
Εκεί µε αγάπη της απλόχωρης Λυκίας τον δέχτη ο ρήγας'
µέρες εννιά τον καλοσκάµνισε κι εννιά του σφάζει βόδια'
µα όταν στις δέκα πάνω πρόβαλεν η ροδοδαχτυλάτη
Αυγή, τον ρώτησε και ζήτησε να ιδεί και τα σηµάδια,
πού ό Προίτος ο γαµπρός του του 'δωκε να του κρατάει' κι ως πήρε
και τ' άσκηµα σηµάδια ξέκρινε, που του 'στελνε ο γαµπρός του,
πρώτα τη Χίµαιρα τον πρόσταξε την άγρια να σκοτώσει.


Από θεούς κρατούσε η φύτρα της, όχι απ' ανθρώπους, κι είχε
λιόντα κεφάλι, ουρά δρακόφιδου και µεσοκόρµι γίδας,
και ξεπετούσε απ' τα ρουθούνια της φωτιές τρανές και φλόγες,
θεϊκά σηµάδια τόνε γκάρδιωσαν και τη ζωή της παίρνει.
∆εύτερα πάλεψε µε τους Σόλυµους τους ξακουστούς χτυπιόταν
τέτοιο, όπως έλεγε, αντροπάλεµα δεν είδε στη ζωή του.

Τρίτη φορά τις αντροδύναµες εσκότωσε Αµαζόνες.
Μα όπως γυρνούσε, ο ρήγας του 'στησε καινούργιο δόλο πάλε:
απ' την πλατιά Λυκία ξεδιάλεξε, καρτέρι να του στήσουν,
τους πιο αντρειωµένους' µα κανένας τους δε γύρισε πια πίσω'
 τι εκεί τους σκότωσε ο αψεγάδιαστος Βελλεροφόντης όλους.

και τότε εκείνος πια κατάλαβε θεού πώς ήταν φύτρα,
κι έτσι τον κράτησε και του 'δωκε την κόρη του γυναίκα,
κι όλα του ρήγα τα χαρίσµατα µοιράστηκε µαζί του.
Το πιο καλύτερο του εχάρισαν µετόχι κι οι Λυκιώτες,
να το 'χει να το χαίρεται, όµορφο, µε αµπέλια, µε χωράφια.
Τρία παιδιά απ' αυτήν ανάστησε µετά ο Βελλεροφόντης,
τον Ίσαντρο και τον Ιππόλοχο, στερνά τη Λαοδάµεια.
Μαζί της πλάγιασε ο βαθύγνωµος ο ∆ίας, κι η Λαοδάµεια
το χαλκαρµατωµένο εγέννησεν ισόθεο Σαρπηδόνα.
 Μα ήρθε καιρός κι αυτόν που µίσησαν όλοι οι θεοί, και τότε

µονάχος, έρµος ετριγύριζε στης Ερηµιάς τον κάµπο'
σκουλήκι στην καρδιά τον έτρωγε κι αρνήθηκε τον κόσµο.
Κι ο Άρης, της µάχης ο ανεχόρταγος, τον Ίσαντρο το γιο του'
σκοτώνει, εκεί που µε τους Σόλυµους τους ξακουστούς χτυπιόταν'
Την κόρη η χρυσοχάλινη Άρτεµη θυµώνοντας σκοτώνει'
κι ο Ιππόλοχος εµένα εγέννησε και σπέρµα του λογιέµαι'
κι όταν στην Τροία µε ξεπροβόδιζε, διπλοπαράγγελνέ µου
να θέλω να 'µαι ο πρώτος πάντα µου, να ξεπερνώ τους άλλους,
 να µην ντροπιάσω τους προγόνους µου ποτέ µου, που στάθηκαν

οι πιο αντρειωµένοι µες στην Εφύρα και στην πλατιά Λυκία.
Τέτοια η γενιά µου εµένα πέτοµαι πως είναι, τέτοια η φύτρα.
Έτσι µιλούσε, κι ο βροντόφωνος εχάρηκε ∆ιοµήδης,
και το κοντάρι κάτω µπήγοντας στη γη την πολυθρόφα
στον αντρολάτη ευτύς µε πρόσχαρα γλυκοµιλούσε λόγια:
« Παλιός λοιπόν λογιέσαι φίλος µου, προγονικός, αλήθεια!
τι ο αρχοντικός Οινέας τον άψεγο Βελλεροφόντη, ξέρω,
κράτησε κάποτε στο σπίτι του καλοσκαµνίζοντάς τον
είκοσι µέρες, κι ώρια αλλάξανε δώρα φίλιας οι δυο τους'
 ο Οινέας ζωστάρι λαµπροπόρφυρο του χάρισε να το 'χει,

και δέχτηκε απ' αυτόν διπλόγουβη µαλαµατένια κούπα,
που τώρα ακόµα στο παλάτι µου µισεύοντας αφήκα.
Μα δε θυµούµαι εγώ τον κύρη µου, τι ήµουν µικρός ακόµα,
σύντας στη Θήβα πέρα εχάθηκαν των Αχαιών τ' ασκέρια.
Λοιπόν µες στο Άργος καλοπρόσδεχτος θα µου 'σαι ξένος πάντα'

κι εγώ δικός σου, αν έρθω κάποτε στων Λυκιωτών τη χώρα.
Κι όταν ακόµα ανάβει ο πόλεµος, ας κρατηθούµε αλάργα'
πολλοί'ναι οι Τρώες, πολλοί οι σύµµαχοι τους, για να 'χω να σχοίω
όποιον µου ρίξει ο θεός στα χέρια µου για τρέχοντας τον φτάσω·
 Κι έχεις και συ Αχαιούς, αν δύνεσαι, πολλούς να ρίξεις κάτω.

και τ' άρµατά µας ας αλλάξουµε, και τούτοι για να µάθουν
πως φίλοι γονικοί λογιόµαστε κι απ' τα παλιά τα χρόνια.»
Έτσι σα µίλησαν, απήδηξαν από τ' αµάξια κάτω,
δώσαν τα χέρια τους κι ορκίστηκαν πιστή φιλιά κι αγάπη.
Τότε του Γλαύκου επαρασάλεψε τα φρένα ο γιος του Κρόνου,
που τ' άρµατά του πήγε κι άλλαξε µε του τρανού ∆ιοµήδη,
χρυσά µε χάλκινα, εκατόβοδα µ' εννιάβοδα µονάχα.
Στο δρυν ωστόσο ο µέγας Έχτορας, στο Ζερβοπόρτι, φτάνει'
κι εκεί των Τρωών τον ζώσαν τρέχοντας οι κόρες κι οι γυναίκες
για γιους ρωτώντας και για ξάδερφους και γι' αδερφούς και γι' άντρες'
 Κι εκείνος στους θεούς παράκλησες τις έσπρωχνε να κάνουν

όλες γραµµή, µα κιόλα οι πιότερες είχαν δικούς να κλάψουν.
Όµως στου Πριάµου το πεντάµορφο σαν έφτασε παλάτι,
πελεκητές που το περίζωναν στοές και του 'χαν χτίσει
πενήντα ολόγυρα του κάµαρες πετροπελεκηµένες,
χτισµένες κολλητά, για να 'χουνε και να κοιµούνται µέσα
οι γιοί του Πρίαµου πλάι στ' αγαπητά βλογητικά τους ταίρια'
και για τις κόρες του άλλες δώδεκα µες στην αυλή απαντίκρυ
στο ανώι ψηλά χτισµένες κάµαρες πετροπελεκηµένες
η µια στην άλλη δίπλα βρίσκουνταν, κι εκεί οι γαµπροί κοιµόνταν
 του Πρίαµου, πλάι στις πολυσέβαστες γυναίκες τους το βράδυ

εκεί η γλυκοδωρούσα ή µάνα του τον πέτυχε απαντίκρυ,
στης Λαοδίκης όπως έµπαινε, της πιο όµορφης της κόρης.
Σφίγγει το χέρι του, του µίλησε κι αυτά του λέει τα λόγια:
« Γιατί ήρθες, γιε µου, και παράτησες την άγρια µάχη τώρα;
Περίσσια αλήθεια οι τρισκατάρατοι µας τυραννούν Αργίτες
γύρω απ' το κάστρο πολεµώντας µας. Μα σένα εδώ η καρδιά σου
σε σπρώχνει χέρια απ' την ακρόπολη ψηλά στο ∆ία ν' ασκώσεις.
Μα για περίµενε, γλυκόπιοτο κρασί για να σου φέρω,
στον κύρη ∆ία και στους επίλοιπους θεούς να κάνεις πρώτα


σπονδή' µετά κι ατός σου αν έπινες, πολύ θα το χαιρόσουν.
Πληθαίνει το κρασί τη δύναµη µαθές του κουρασµένου'
και τώρα εσύ πολύ κουράστηκες βοηθώντας τους δικούς σου.»

Κι ο µέγας κρανοσείστης Έχτορας απηλογιά της δίνει:
«Όχι, κρασί γλυκό, µητέρα µου, µη µε κεράσεις τώρα'
µπορεί να µου κοπούν τα γόνατα και της αντρείας ξεχάσω.
Με άπλυτα χέρια ακόµα σκιάζοµαι στο ∆ία κρασί φλογάτο
να στάξω' ουδέ το µαυροσύγνεφο του Κρόνου υγιό ταιριάζει
κανείς ν' ανακαλιέται σ' αίµατα λουσµένος και σε λύθρο.
Μα εσύ για πάρε τις αρχόντισσες και στο ναό µε δώρα
 της κουρσολόγας γαλανοµάτης Παλλάδας µαζωχτείτε'

και το υφαντό, που πιο σου φαίνεται πανώριο και µεγάλο
απ' όλα όσα φυλάς στο σπίτι µας, το πιο της αρεσκιάς σου,
απίθωσε το στης ωριόµαλλης της Αθηνάς τα γόνα'
και τάξε της ακόµα, δώδεκα δαµάλες στο ναό της
µονοχρονιάρες, αβουκέντρωτες, να σφάξεις, αν θελήσει
τώρα την Τροία και τις γυναίκες µας και τα µωρά παιδιά µας
να σπλαχνιστεί κι απ' το άγιο κάστρο µας να διώξει του Τυδέα
το γιο τον άγριο, τον ανήµερο, που όλοι λακούν µπροστά του.
Λοιπόν στης κουρσολόγας πήγαινε της Αθηνάς τον άγιο
 ναό, κι ωστόσο εγώ στου Αλέξαντρου θα πάω να τον φωνάξω,

τα λόγια µου ν' ;κούσει, αν θα 'θελε. Ν' άνοιγε η γη µπροστά του
να τον κατάπινε! τι ανείπωτο κακό τον γέννα ο ∆ίας
σε όλους τους Τρώες και στον αντρόκαρδο τον Πρίαµο και στους γιους του.
Ας ήταν, θέ µου, να τον έβλεπα στον Άδη να κατέβει,
και θα 'λεγα µεµιάς πως ξέχασα τα τόσα βάσανα µας!»
Είπε, κι η Εκάβη πάει στο σπίτι της και φώναξε τις βάγιες,
κι αυτές µάζεψαν τις αρχόντισσες στην πόλη δώθε κείθε.
Κι εκείνη ευτύς στο µοσκοµύριστο κατέβηκε κελάρι
µε τα υφαντά τα µυριοξόµπλιαστα, φασµένα από γυναίκες
 Σιδώνισσες, που ατός του ο Αλέξαντρος τις έφερε ο πανώριος

απ' τη Σιδώνα, σύντας έσκιζε τ' απέραντα πελάγη,
την αρχοντοθρεµµένη φέρνοντας Ελένη από τα ξένα.
Ένα από τούτα τότε εδιάλεξεν η Εκάβη να χαρίσει
στην Αθηνά, πιο ψιλοπλούµιστο και πιο φαρδύ από τ' άλλα,
σαν άστρο που 'λαµπε, και το 'κρυβε βαθιά πιο κάτω απ' όλα.
Κι έτσι κινάει, και πλήθος πίσω της αρχόντισσες δροµούσαν.
Kαι στο ναό ψηλά σαν έφτασαν της Αθηνάς, στο κάστρο,
η ροδοµάγουλη τους άνοιξε Θεανώ τις πόρτες να 'µπουν,
η κόρη του Κισσέα, του Αντήνορα του αλογατά το ταίρι'


τι αυτή είχαν κάνει οι Τρώες ιέρεια της Αθηνάς· και τότε

σκληρίζοντας σήκωσαν όλες τους στην Αθηνά τα χέρια,
και το υφαντό σκουτί η ροδόκαλη Θεανώ µε βιάση παίρνει
και το απιθώνει στης ωριόµαλλης της Αθηνάς τα γόνα,
κι ανακαλιόταν του τρισµέγαλου του ∆ία τη θυγατέρα:
«Ω δέσποινα Αθηνά, καστρίτισσα, τρανή θεά, για κάµε
κοµµάτια του ∆ιοµήδη τ' άρµατα' δώσε κι αυτός να πέσει
µπροστά στο Ζερβοπόρτι απίστοµα δίχως πνοή στο χώµα,
και τάζουµε σου ακόµα, δώδεκα δαµάλες στο ναό σου
µονοχρονιάρες, αβουκέντρωτες, να σφάξουµε. Σπλαχνίσου
 των Τρωών το κάστρο και τα ταίρια τους και τα µωρά παιδιά µας!»

Έτσι είπε αυτή, µα την παράκληση δεν άκουσε η Παλλάδα.
Στου τρισµέγαλου ∆ία προσεύκουνταν την κόρη αυτές, κι ωστόσο
ο µέγας Έχτορας στου Αλέξαντρου το αρχοντικό τραβούσε,
που ατός του το 'φτιαξε πανέµορφο µε όσους χτιστάδες ήταν
τότε στην Τροία την παχιοχώµατη µαστόροι ξακουσµένοι'
κι αυτοί αντρωνίτη του µαστόρεψαν κι αυλή και γυναικίτη,
κοντά στον Πρίαµο και στον Έχτορα, πα στην κορφή του κάστρου.
Κι ο Έχτορας µπήκε το εντεκάπηχο στο χέρι του κρατώντας
κοντάρι, και µπροστά στην άκρη του στραφτάλιζε ο χαλός του
 χαλκένιος, και χρυσό τον έζωνε τρογύρα δαχτυλίδι.

Στο γυναικίτη αυτός τα λιόκαλα συγύριζε άρµατα του
σκουτάρι, θώρακακαι χάιδευε το γυριστό δοξάρι'
κι η Ελένη εκάθουνταν η Αργίτισσα, και γύρα της οι σκλάβες,
κι ωριόπλουµα στις βάγιες έδειχνε να της κεντήσουν ξόµπλια.
Κι ο Έχτορας, ως τον είδε, µε άσκηµα τον αποπήρε λόγια:
« Ανέµυαλε, ντροπή το χόλιασµα που κρύβεις στην καρδιά σου!
Στην Τροία τρογύρα και στ' ορθόψηλο τειχί ο στρατός χτυπιέται
και ρέβει' κι η σφαγή κι ο πόλεµος απ' αφορµή δική σου
στο κάστρο ανάβουν τούτο ολόγυρα' κι ωστόσο εσύ και µε άλλον
 θα τα 'βαζες, στην άγρια αν έβλεπες σφαγή να µη ζυγώνει.

Για σήκω, αλλιώς το κάστρο σίγουρα θα γένει ετούτο στάχτη!»
Κι ο παγκαλόµορφος Αλέξαντρος απηλογιά του δίνει:
«Έχτορα, µια και δίκια τα 'βαλες, όχι άδικα µαζί µου,
θα σου µιλήσω, και τα λόγια µου στοχάσου κι άκουσέ µου:
Στο γυναικίτη εδώ δεν καθόµουν τι χόλιασα η θυµώνω
τόσο των Τρωών, µα µε τον πόνο µου να µείνω επόθουν µόνος.
Μα τώρα µ' έσπρωξε η γυναίκα µου µε τα γλυκά της λόγια
να βγω στον πόλεµο' καλύτερο, κι ατός µου το κατέχω,
πως θα 'ναι τούτο' η νίκη πάντα της τους άντρες συναλλάζει.

 Κάτσε λοιπόν, καρτέρα, τ' άρµατα να βάλω του πολέµου,

για κάλλιο τράβα, θα 'ρθω πίσω σου' θαρρώ, θα σε προφτάσω.»
Είπε, µα ο κρανοσείστης Έχτορας απηλογιά δε δίνει'
και τότε η Ελένη µε γλυκόλογα του µίλησε και του 'πε:
« Κουνιάδε εµένα της κακοέργαστης, καταραµένης σκύλας,
να 'ταν τη µέρα που µε γέννησεν η µάνα µου να 'ρχόταν
να µε σηκώσει ανεµορούφουλας κακός και να µε πάρει
για στο βουνό για στου πολύβογγου πελάου µακριά το κύµα,
πριν όλα αυτά γενούν, να µ' έπαιρνε το κύµα να µε πνίξει.
Μα µια οι θεοί και τ' αποφάσισαν τέτοια κακά να γίνουν,
 ας ήµουν καν αντρούς καλύτερου γυναίκα, που να νιώθει

του κόσµου ολόγυρα το σούσουρο και την καταλαλιά του.
Μ' αυτός µήτε έχει µήτε γίνεται µυαλό ποτέ να βάλει'
γι' αυτό θα 'ρθεί λέω µέρα κάποτε να τα βαριοπλερώσει.
Μα κόπιασε πιο µέσα, κάθισε πα στο σκαµνί, κουνιάδε'
τι εσένα πέφτει απ' όλους πιότερο το βάρος του πολέµου
για εµέ τη σκύλα και του Αλέξαντρου τη µανιασµένη τρέλα.
Άχαρη µοίρα ο ∆ίας µας έγραψε, πολυτραγουδηµένο
µες στους ανθρώπους τους µελλούµενους να µείνει τ' όνοµά µας!»
Κι ο µέγας κρανοσείστης Έχτορας απηλογιά της δίνει:
 «Ελένη, ας µ' αγαπάς, δεν κάθοµαι, κι ουδέ µου αλλάζεις γνώµη'

την ώρα αυτή η καρδιά µου βιάζεται στους Τρώες να δώσει χέρι,
που τόσο, τώρα πού τους έλειψα, µε λαχταρούν κοντά τους.
Μα τούτον τώρα εσύ ξεσήκωσε, και να βιαστεί κι ατός του
να µε προφτάσει όσο θα βρίσκοµαι στο κάστρο µέσα ακόµα'
τι εγώ θα τρέξω τώρα σπίτι µου, να ιδώ τους ιδικούς µου,
να ιδώ και το ακριβό το ταίρι µου και το µωρό το γιο µου.
Ποιος ξέρει αν πάλε από τον πόλεµο θα τους γυρίσω πίσω,
για κι οι θεοί από χέρια Αργίτικα θα µε σκοτώσουν τώρα.»
Είπε, και φεύγει ο µέγας Έχτορας µεµιάς ο κρανοσείστης,


κι έφτασε γρήγορα στο σπίτι του το αρχοντοκαµωµένο'
ωστόσο την κρουσταλλοβράχιονη δε βρήκε εκεί Αντροµάχη'
τι µε το γιο της και τη βάγια της την οµορφοµαντούσα ;
στο καστροπύργι απάνω κλαίγοντας, βογγώντας εστεκόταν.
Κι ο µέγας Έχτορας, την άψεγη γυναίκα του ως δε βρήκε,
στης πόρτας το κατώφλι στάθηκε και ρώτησε τις σκλάβες:
« Ελάτε, σεις οι σκλάβες, πέστε µου την πάσα αλήθεια τώρα:
Που πηγεν η Αντροµάχη φεύγοντας η χιονοβραχιονάτη;

Μήνα σε κάποια συννυφάδα της, µη σε κουνιάδα επήγε;
για ανέβη µε τις καλοπλέξουδες αρχόντισσες, που πάνε'
 στη φοβερή θεά παράκληση, την Αθηνά, να κάνουν;»

Kαι τότε η πρόθυµη κελάρισσα του άπηλογήθη κι είπε:
« Έχτορα, τώρα αφού µε πρόσταξες να πω την πάσα αλήθεια'
µήτε σε κάποια συννυφάδα της για σε κουνιάδα επήγε,
µήτε και µε τις καλοπλέξουδες αρχόντισσες, που πάνε
στη φοβερή θεά παράκληση, την Αθηνά, να κάνουν
µόνο στο µέγα πύργο ανέβηκε, σαν άκουσε οι δικοί µας
πως τσάκισαν, κι οι Αργίτες έχουνε τρανή κερδέψει νίκη.
Πήγε λοιπόν τρεχάτη κι έφτασε στο καστροτείχι απάνω,
ίδια τρελή, µαζί κι η βάγια της το γιο σας κουβαλώντας.»
 Έτσι του µίλησε η κελάρισσα, κι αυτός γοργά απ' το σπίτι

κινάει, τον ίδιο δρόµο παίρνοντας µεσ' απ' τις ώριες ρούγες.
Μα την τρανή ως αφήκε πίσω του την πόλη κι είχε φτάσει
στο Ζερβοπόρτι, οπούθε θα 'βγαινε στον κάµπο, βλέπει οµπρός του
το ακριβαγόραστο το ταίρι του να τρέχει να τον φτάσει,
την Αντροµάχη, του Ηετίωνα του αντρόκαρδου την κόρη,
στην Υποπλάκια Θήβα που 'µενε, στους Κίλικες ρηγάρχης
στη Θήβα, πάνω της που υψώνουνταν η δασωµένη Πλάκο
κι είχε την κόρη του στον Έχτορα το χαλκοκράνη δώσει.
Ήρθε λοιπόν κι εστάθη αντίκρυ του, κι η βάγια από κοντά της
 µες στην αγκάλη το απονήρευτο κρατώντας µωρουδάκι,

το γιο του Εχτόρου το µονάκριβο, πανώριο σαν αστέρι'
Σκαµάντριο το 'κραζε ο πατέρας του και Καστραφέντη ο κόσµος'
τι ο Έχτορας ήταν που διαφέντευε το κάστρο µοναχός του.
Κι αυτός δίχως µιλιά αχνογέλασε σαν είδε τον υγιό του'
και δίπλα του η Αντροµάχη στάθηκε µε µάτια δακρυσµένα,
το χέρι του 'σφιξε, του µίλησε κι αυτά του λέει τα λόγια:
« Απ' την ορµή την ίδια σου, άµοιρε, θα βρεις το θάνατο σου,
και το µωρό σου δε σπλαχνίζεσαι κι ουδέ τη µαύρη εµένα,
που γρήγορα θα µείνω χήρα σου' τι ευτύς οι Αργίτες όλοι
 θα σε σκοτώσουνε χιµίζοντας. Μ' αν είναι να σε χάσω,

ν' ανοίξει η γη να µπω καλύτερα χίλιες φορές, τι πια άλλη
δε θα 'χω ζεστασιά, αν µου πέθαινες, τρανούς µονάχα θα 'χω
καηµούς· κι ουδέ καν ζουν ο κύρης µου κι η σεβαστή µου η µάνα.
Τον κύρη µου ο Αχιλλέας τον σκότωσεν ο αρχοντογεννηµένος,
και των Κιλίκων το αψηλόπορτο, το µυριοπλούσιο κάστρο,
τη Θήβα, επάτησε, και σκότωσε τον Ηετίωνα ακόµα,

µα δεν τον έγδυσε, το σπλάχνο του βαθιά τον εσεβάστη'
µε τα πολύπλουµά του τ' άρµατα τον έθαψε, και µνήµα
του ασκώνει· και φτελιές του φύτεψαν ολόγυρα οι πανώριες
 Νεράιδες του βουνού, που εγέννησεν ο Βροντοσκουταράτος.

Κι είχα κι εφτά αδερφούς που χαιρόµουν στο αρχοντικό µας µέσα,
κι όλοι την ίδια µέρα εδιάβηκαν στον Άδη κάτω' τι όλους
τους σκότωσε ο Αχιλλέας ο πέρφανος, την ώρα που βοσκούσαν
τα στριφτοζάλικα τα βόδια µας και τ' άσπρα πρόβατα µας,
και τη µητέρα µου, που αφέντευε στης δασωµένης Πλακός
τα ριζοπλάγια, εδώ την έφερε µε τ' άλλα του τα κούρσα,
και ξαγορά αφού πήρε αρίφνητη τη λευτερώνει πάλε'
τότε όµως η Άρτεµη στου κύρη της τη σκότωσε η δοξεύτρα.
Έχτορα, τώρα εσύ πατέρας µου και σεβαστή µου µάνα
 κι αδέρφι, εσύ και λεβεντόκορµος στην κλίνη σύντροφος µου.

Αχ έλα τώρα πια, σπλαχνίσου µας και µείνε εδώ στον πύργο,
µην κάνεις ορφανό το σπλάχνο σου, µην κάνεις χήρα έµενα.
Στην άγρια τη συκιά το ασκέρι σου για στήσε δίπλα τώρα,
κει πού το κάστρο ευκολοπαίρνεται και τα τειχιά πατιούνται.
Ν' ανέβουν τρεις φορές δοκίµασαν µε διαλεγµένο ασκέρι
οι γιοι του Ατρέα κι ο πολυδόξαστος ο Ιδοµενέας κι ο γαύρος
∆ιοµήδης κι ο Αίας κι ο συνονόµατος υγιός του Οϊλέα, δω πάνω'
θες κάποιος µάντης τους αρµήνεψε, τις θείες βουλές που ξέρει,
θες και µονάχοι τους δοκίµασαν κι από δικού τους ήρθαν.»
 Κι ο µέγας κρανοσείστης Έχτορας απηλογιά της δίνει:

« Κι εγώ όλα τούτα τα στοχάζοµαι, καλή µου, αλήθεια' ωστόσο
µπροστά στους Τρώες περίσσια ντρέπουµαι και στις µακροµαντούσες
Τρωαδίτισσες, µακριά απ' τον πόλεµο σαν τον κιοτή να φεύγω'
µήτε το λέει η καρδιά µου, τι έµαθα να 'µαι αντρειωµένος πάντα
και µέσα στη σφαγή να βρίσκοµαι στους Τρώες τους µπροστοµάχους,
την τρανή δόξα του πατέρα µου και µένα να κρατήσω'
τι εγώ στο νου µου και στα φρένα µου καλά το ξέρω αλήθεια:
Θα ξηµερώσει µέρα κάποτε πού θα χαθεί το κάστρο
της Τροίας κι ο Πρίαµος ο πολέµαρχος κι όλος µαζί ο λαός του.


Μα τόσο για των Τρωών δε νοιάζοµαι τα πάθη όπου 'ναι να 'ρθουν,
κι ουδέ για την Εκάβη νοιάζοµαι και για τον Πρίαµο τόσο
και για τ' αδέρφια µου, που κάποτε περίσσια κι αντρειωµένα
θα κυλιστούν στη σκόνη, πέφτοντας απ' των οχτρών τα χέρια 
όσο για σένα, όταν χαλκάρµατος κάποιος Αργίτης πάρει
τη λευτεριά σου και ξοπίσω του σε σέρνει δακρυσµένη'
και στο Άργος πέρα υφαίνεις έπειτα στον αργαλειό µιας ξένης,

κι απ' τη Μεσσήιδα η την Υπέρεια σου λεν νερό να φέρνεις,
πολύ άθελα σου, µα ανηµπόρετη θα σε βαραίνει, ανάγκη'
και κάποιος πει τυχόν, θωρώντας σε να χύνεις µαύρα δάκρυα:
 ,,Γιά κοίτα τη γυναίκα του Έχτορα, που ήταν στη µάχη ο πρώτος

µέσα στους Τρώες τους αλογάρηδες, σύντας την Τροία χτυπούσαν."
Αυτά θα πει, και τότε µέσα σου ξανά θ' ανάψει ο πόνος,
τι έλειψε αυτός που δε θα σ' άφηνε να σκλαβωθείς ποτέ του.
Μα κάλλιο να µη ζω, να βρίσκοµαι βαθιά στη γη χωσµένος,
το σούρσιµό σου και το σκούξιµο προτού στ' αφτιά µου φτάσουν!»
Αυτά είπε ο ξακουσµένος Έχτορας, κι ανοιεί στο γιο τα χέρια'
µα το παιδί στης οµορφόζωστης τον κόρφο εκρύφτη βάγιας
µε δυνατές φωνές, τι έτρόµαξε τον κύρη του θωρώντας,
απ' το χαλκό που τον εσκέπαζε σκιαγµένο κι απ' τη φούντα
 την αλογίσια, που άγρια σάλευε κατάκορφα στο κράνος.

Με την καρδιά τους τότε γέλασαν ο κύρης του κι η µάνα,
κι ευτύς ο ξακουσµένος Έχτορας απ' το κεφάλι βγάζει
το κράνος, και στη γη το απίθωσε λαµποκοπώντας όλο.
Παίρνει µετά το γιο, τον φίλησε, τον χόρεψε στα χέρια,
κι έτσι µετά στο ∆ία προσεύκουνταν και στους θεούς τους άλλους:
« Πατέρα ∆ία κι εσείς οι επίλοιποι θεοί, και τούτος δώστε,
ο γιος µου, όπως εγώ περίλαµπρος µέσα στους Τρώες να γένει,
άντρας τρανός, και πολυδύναµα την Τροία να κυβερνήσει'
κι ένας να πει: ,,πολύ καλύτερος απ' το γονιό του ετούτος,"
 σα θα γυρίζει από τον πόλεµο µε κούρσα αιµατωµένα'

οχτρού που σκότωσε, κι η µάνα του βαθιά ν' αναγαλλιάσει.»
Έτσι µιλεί, και στης γυναίκας του τα χέρια τον υγιό τους
απίθωσε, κι αυτή τον δέχτηκε στο µυρωδάτο κόρφο
δακρυογελώντας' την επόνεσε καθώς την είδε εκείνος,
και µε το χέρι του τη χάιδεψε κι αυτά της λέει τα λόγια:
«Άµοιρη εσύ, µη µου πικραίνεσαι µες στην καρδιά σου τόσο'
κανείς, αν δεν το στρέγει η µοίρα µου, στον Άδη δε µε στέλνει·
το ξέρω, απ' το γραφτό κανένας µας, κιοτής για παλικάρι,
µια και στον κόσµο αυτό γεννήθηκε, δε γλίτωσε ποτέ του.


Μον' τώρα εσύ στο σπίτι πήγαινε και τις δουλειές σου κοίτα,
τον αργαλειό, την αλακάτη σου, και πρόσταζε τις βάγιες
να πιάνουνε δουλειά' τον πόλεµο θα τον κοιτάξουν οι άντρες
όλοι όσοι µες στην Τροία γεννήθηκαν, κι εγώ περίσσια απ' όλους.»

Αυτά είπε ο ξακουσµένος Έχτορας, και σήκωσε το κράνος
το αλογουρίσιο' κι η γυναίκα του τραβούσε για το σπίτι,
όλο και πίσω της γυρίζοντας, στα δάκρυα βουτηµένη.
Κι ήταν σε λίγο στο καλόφτιαχτο το αρχοντικό φτασµένη
του αντροφονιά του Εχτόρου, κι έσµιξε κει µέσα µε τις βάγιες·
λίγες δεν ήταν, κι όλες άσκωσαν µαζί το µοιρολόγι.
 Έτσι τον Έχτορα στο σπίτι του και ζωντανό τον κλαίγαν,

τι δεν έλπιζαν πια, ξεφεύγοντας των Αχαιών τα χέρια
και την ορµή, ξανά απ' τον πόλεµο να τόνε ιδούν να γύρει.
Μα ουδέ κι ο Πάρης χασοµέρησε µες στο αψηλό του σπίτι'
τα ξακουστά του ως ζώστηκε άρµατα τα χαλκοδουλεµένα,
ευτύς το κάστρο εδιάβη τρέχοντας µε γρήγορα ποδάρια.
Πως ξάφνου το άτι, που ξαπόστασε και χόρτασε κριθάρι
µες στο παχνί του, σπάει τα χάµουρα και πιλαλάει στον κάµπο
ποδοβολώντας, τι να λούζεται του αρέσει στο ποτάµι,
καµαρωτό, και το κεφάλι του κρατάει ψηλά, κι οι χήτες
 πίσω στις πλάτες του ανεµίζουνται, κι αυτό αντριγιά γεµάτο

το φέρνουν γρήγορα τα γόνατα στις γνώριµες βοσκές του'
όµοια κι ο Πάρης απ' τα Πέργαµα να κατεβαίνει επήρε,
του Πρίαµου ο γιος, σαν ήλιος λάµποντας µες στην αρµατωσιά του,
κι όλο χαρά και γέλιο γρήγορα τα πόδια του τον φέρναν.
Τον Έχτορα σε λίγο επρόλαβε, µόλις κι αυτός κινούσε,
όθε πιο πριν γλυκοκουβέντιαζε µε το ακριβό του ταίρι.
και πρώτος µίλησε ο θεόµορφος Αλέξαντρος και του 'πε:
« Μήπως τυχόν, καλέ, και σε άργησα στην τόση βιάση που 'χεις,
κι απά στην ώρα µου δεν έφτασα, καθώς παράγγελνες µου;»
 Κι ο µέγας κρανoσείστης Έχτορας απηλογιά του δίνει:

« Καηµένε, όποιος σε ιδεί στον πόλεµο και θέλει δίκιος να 'ναι
πως δεν αξίζεις δε θα το 'λεγε, τι αντρίστικη η καρδιά σου'
µα θες κι οκνεύεις και δε γνοιάζεσαι για τίποτα, κι εµένα
πονάει η καρδιά τους Τρώες ακούγοντας το τι για σένα σέρνουν,
που τόσα χρόνια βασανίζουνται στ' αλήθεια απ' αφορµή σου.
Μ' ας πάµε τώρα, αυτά τα φτιάνουµε κι αργότερα, µονάχα
να δώσει ο ∆ίας, κροντήρι ελεύτερο να στήσουµε µια µέρα
στο αρχοντικό µας, τους αθάνατους θεούς ψηλά τιµώντας,
ως πια απ' την Τροία τους ωριοµάλληδες θα 'χουµε διώξει Αργίτες.»
Ραψωδία Η
 October,  :
Alexandros.HELLENICdata Server
http://www.kat.gr

Ιλιάδας Η
Μετάφραση: Ν. Καζαντζάκη - Ι.Θ. Κακριδή
-Η- Αυτά είπε ο ξακουσµένος Έχτορας, κι από τις πόρτες βγαίνει'

µαζί κι ο Αλέξαντρος το αδέρφι του τραβούσε, και βαθιά τους
κι οι δυο λαχτάριζαν στον πόλεµο και στη σφαγή να µπούνε.
Κι όπως οι ναύτες, πια που απόκαµαν τα τορνευτά κουπιά τους
στο πέλαο να χτυπούν, κι ο κάµατος τους έλυσε τα γόνα,
ποθούν αγέρα πρίµο, κι άξαφνα κάποιος θεός τον στέλνει'
όµοια κι οι δυο τους τότε φάνηκαν στους Τρώες που τους ποθούσαν.
Του ρήγα Αρήθοου τότε σκότωσεν ο ένας το γιο, που ζούσε
στην Άρνη και Μενέσθιος κράζουνταν ο Αρήθοος ο απελάτης
 τον είχε από τη Φυλοµέδουσα τη βοϊδοµάτα κάνει.

Κι ο Έχτορας δεύτερος κοντάρεψε τον Ηονέα στο σβέρκο,
κάτω απ' το κράνος το καλόχαλκο, και του 'λυσε τα γόνα.
Κι ο Γλαύκος τότε, ο γιος του Ιππόλοχου, των Λυκιωτών ο ρήγας,
στον ώµο τον Ιφίνοο πέτυχε µες στη σφαγή την άγρια,
του ∆εξιού τον υγιό, στο γρήγορο το αµάξι του ως πηδούσε'
κι ευτύς σωριάστη από το αµάξι του κι ελύθη η δύναµη του.
Μα ως η Αθηνά, η θεά η γλαυκόµατη, τους είδε να σκορπίζουν,
στη µάχη µέσα την ανέσπλαχνη, το χάρο στους Αργίτες,
τις κορυφές του Ολύµπου αφήνοντας µεβιας εχύθη κάτω
 στην Τροία την άγια' τότε ο Απόλλωνας πετάχτηκε αντικρύ της,

ψηλά απ' τα Πέργαµα ως τη βίγλισε, στους Τρώες να δώσει χέρι.
Κι όπως οι δυο συναπαντήθηκαν στο δρυ αποδίπλα, πρώτος
αρχίζει ο βασιλιάς Απόλλωνας, ο γιος του ∆ία, και λέει:
« Τι θέλεις κι έρχεσαι απ' τον Όλυµπο, του ∆ία του τρισµεγάλου
η κόρη εσύ; Σέ τι να σ' έσπρωξε ξανά ο τρανός ο νους σου;
Ακέρια µπας και θες ζυγιάζοντας στους ∆αναούς τη νίκη
να δώσεις; τι στους Τρώες που χάνουνται σπλάχνος εσύ δεν έχεις.
Μ' αν να µε ακούσεις θες, τρανότερο θα 'ταν θαρρώ το κέρδος.
Έλα, τον πόλεµο ας σκολάσουµε και τη σφαγή προσώρας,


κι αύριο ξανά ας αρχίσουν πόλεµο, την άκρα πια ως να βρούνε
της Τροίας µια µέρα' τι έτσι οι αθάνατες οι δυο το αποφασίστε
και σας καλάρεσε, συθέµελο το κάστρο αυτό να πέσει.»
Τότε η Αθηνά, η θεά η γλαυκόµατη, του απηλογήθη κι είπε:

« Έτσι να γίνει, µακροδόξαρε, µε αυτή κι εγώ τη γνώµη
από τον Όλυµπο κατέβηκα στους Τρώες και στους Αργίτες.
Όµως για λέγε, πώς ο πόλεµος νογας να πάρει τέλος;»
Και τότε ο βασιλιάς Απόλλωνας, ο γιος του ∆ία, της είπε:
«Την άγρια την ορµή ας ανάψουµε του αλογοµάχου Εχτόρου,
κάποιον µονάχος, ολοµόναχος ν' αντροκαλέσει Αργίτη,
 αντίκρα οι δυο τους σε άγριο πάλεµα να κονταροκρουστούνε'

και τότε οι Αργίτες οι χαλκάρµατοι πα στο φιλότιµο τους
θα βάλουν έναν µε τον Έχτορα να βγει να πολεµήσει.»
Αυτά είπε, κι η Αθηνά η γλαυκόµατη στη γνώµη του συγκλίνει.
Κι ο γιος του Πρίαµου τότες, ο Έλενος, καθώς ψυχανεµίστη
σαν ποια βουλή οι θεοί που µίλησαν είχαν παρµένη αντάµα,
πήγε και στάθη, πλάι στον Έχτορα κι έτσι µιλάει και κρένει:
«Έχτορα, γιε του Πρίαµου ασύγκριτε, που 'χεις του ∆ία τη γνώση,
τάχα θ' άκούσεις λέω τη γνώµη µου, που µ' έχεις κι αδερφό σου;
Τους άλλους Τρώες να κάτσουν βάλε τους και τους Αργίτες όλους,
 και συ ν' αντροκαλέσεις έπειτα τον πιο αντρειωµένο Αργίτη,

αντίκρα οι δυο σας σε άγριο πάλεµα να κονταροκρουστείτε.
Γραφτό δεν είναι τώρα ο θάνατος να σε 'βρει και να πέσεις'
τέτοια άκουσα από τους αθάνατους φωνή να λέει στ' αφτί µου.»
Είπε, κι εχάρη ο µέγας Έχτορας τα λόγια αυτά ν' ακούσει,
και τρέχοντας των Τρωών αντίσκοφτε τις φάλαγγες, κρατώντας
από τη µέση το κοντάρι του, κι αυτοί σταθήκαν όλοι.
Καθίζει τότε κι ο Αγαµέµνονας τους χαλκαρµατωµένους
Αργίτες· κι η Αθηνά κι ο Απόλλωνας ο ασηµοδοξαράτος
στον αψηλό του βροντοσκούταρου του ∆ία το δρυ κάθισαν,
 µε αγιούπες µοιάζοντας, και χαίρουνταν µπροστά τους ως θωρούσαν

τους δυο στρατούς' και τούτοι εκάθουνταν πυκνές πυκνές αράδες,
και τρικύµιζαν τα σκουτάρια τους, τα κράνη, τα κοντάρια.
Πώς, σα φυσήξει ξάφνου Ζέφυρος, στο πρώτο σήκωµα του
µεµιάς ανατριχιάζει η θάλασσα και µαύρισε το κύµα'
όµοια κι οι Τρώες κι οι Αργίτες µαύριζαν, στον κάµπο όπως καθίζαν.
Κι ο Έχτορας πήρε τότε κι έλεγε καταµεσός στ' ασκέρια:
«Για ακούστε τώρα, Τρώες, τα λόγια µου, κι Αργίτες αντρειωµένοι,
το τι η καρδιά βαθιά στα στήθη µου µε σπρώχνει να µιλήσω'
τους όρκους µας ο ∆ίας δεν τέλεψεν ο αψηλοθρονιασµένος,
 µόνο κακό τρανό στα φρένα του και για τους δυο µας κλώθει,

ως που την Τροία την καλοπύργωτη να κάνετε δική σας,
για κι οι ίδιοι πλάι στα πελαγόδροµα καράβια σας χαθείτε.
Έχει το ασκέρι σας πολέµαρχους τους πιο αντρειανούς Αργίτες'
ποιανού το λέει η καρδιά στα στήθη του να χτυπηθεί µαζί µου;
Ας έρθει οµπρός στο θείο τον Έχτορα, κι ας µείνουν οι άλλοι πίσω.
Κι εγώ σας λέωκι ας είναι µάρτυρας ο ∆ίας και για τους δυο µας
µε το µακρύ χαλκό του ο αντίµαχος αν µε σκοτώσει, ας γδύσει
κι ας κουβαλήσει την αρµάτα µου στα βαθουλά καράβια'
µα το νεκρό κορµί στο σπίτι µου να δώσει, για να βάλουν
 οι Τρώες µαζί µε τις γυναίκες τους φωτιά και να µε κάψουν.

Μ' αν τον σκοτώσω εγώ, κι ο Απόλλωνας τρανή µου δώσει δόξα,
στην Τροία την αγία την αρµάτα του θα φέρω, γδύνοντας τον,
και στο ναό του µακροδόξαρου θα την κρεµάσω Φοίβου'
µα το νεκρό στα καλοκούβερτα καράβια θα γυρίσω,
για να τον θάψουν οι µακρόµαλλοι στο χώµα µέσα Αργίτες,
και µνήµα στον πλατύν Ελλήσποντο χυτό να του σηκώσουν.
Κι ελιάς θα πει από τους µελλούµενους θνητούς, ως ταξιδεύει
µε το πολύσκαρµο καράβι του στο πέλαο το κρασάτο:
,,Κάποιος στο µνήµα τούτο κοίτεται καιρούς και χρόνια τώρα,
 που ο µέγας Έχτορας τον σκότωσε, κι ας ήταν παλικάρι."

Αυτά θα πει κανείς, κι αθάνατο θα µείνει τ' όνοµα µου.»
Έτσι µιλούσε, κι όλοι απόµειναν και δεν έβγαζαν άχνα'
όχι να πουν, ντροπή τους έπιανε, και ναι να πουν, τρόµαζαν.
Αργά ο Μενέλαος ξεπετάχτηκε και σε φωνές ξεσπάζει,
όλο θυµό κι οργή, και µέσα του βαριά η καρδιά βογγούσε:
«Ωχού µου, καυκησιάροι, Αργίτισσες! τι Αργίτες πια δεν είστε!
Αληθινά βαριά, κατάβαρη ντροπή µας απαντέχει,
αν Αχαιός κανείς τον Έχτορα δε βγει ν' αντιπαλέψει.
Νερό και χώµα αχ άµποτε όλοι σας να γίνετε, που τώρα
 αθάρρευτοι, άτιµοι κι αδόξαστοι µου κάθεστε ένας ένας!

Εγώ µπροστά σ' αυτόν µε τ' άρµατα λοιπόν θα βγω, κι η νίκη
σε ποιόν θα κλίνει, µόν' οι αθάνατοι που 'ναι ψηλά τ' ορίζουν.»
Έτσι τους µίλησε, και ντύθηκε την ώρια αρµατωσιά του'
και τότε πια, Μενέλαε, θα 'βλεπες την ύστερη σου µέρα,
στα χέρια του Έχτορατρανότερος πολύ µαθές εκείνος
των Αχαιών αν δεν πετάγουνταν οι αρχόντοι να σε πιάσουν,
κι ο πρωταφέντης Αγαµέµνονας ατός του, ο γιος του Ατρέα,
που απ' το δεξιό το χέρι σ' έπιασε κι αυτά τα λόγια σου 'πε:
«Ευγενικέ Μενέλαε, τα 'χασες, κι ουδέ ταιριάζει εσένα

 µια τέτοια τρέλα' υποµονέψου το, µε όση κι αν έχεις πίκρα,

και µη ζητάς ν' ανοίξεις πόλεµο µε τον καλύτερο σου,
του Πρίαµου τον υγιό τον Έχτορα, που κι άλλοι τον τροµάζουν.
Ως κι ο Αχιλλέας το τρέµει, αντίκρα του στη δοξαντρούσα µάχη
να χτυπηθεί, κι ας λογαριάζεται πολύ καλύτερος σου.
Μα τώρα εσύ µε τους συντρόφους σου για σύρε να καθίσεις,
κι άλλον πολέµαρχο θ' ασκώσουµε να µετρηθεί µαζί του.
Κι όσο κι αν είναι τούτος άφοβος κι ανέµπληστος για µάχη,
όλο χαρά θαρρώ τα γόνατα στη γη θα γείρει, αν ίσως
γλιτώσει απ' τον ανήλεο πόλεµο κι απ' τη σφαγή την άγρια.»
 Είπε ο αντρειωµένος, και µετάστρεψε τη γνώµη του αδερφού του,

σωστά µιλώντας' κι ως τον άκουσεν εκείνος, τους συντρόφους
αφήνει να του βγάλουν τ' άρµατα χαρούµενοι απ' τους ώµους.
Και τότε ο Νέστορας σηκώθηκε και στους Αργίτες είπε:
«Ωχού, κακό τρανό που πλάκωσε στων Αχαιών τη χώρα!
Θρήνο ο Πηλέας βαρύ θα σήκωνεν, ο γέρο αλογολάτης,
και αγορητής και πρωτοστάτορας τρανός των Μυρµιδόνων
που όλο χαρά στο σπίτι του άλλοτε ρωτώντας µε ολοένα
να µάθει κάθε Αργίτη γύρευε και φαµελιά και φύτρα.
Και τώρα αν άκουε, µπρος στον Έχτορα πως όλοι τους ζάρωσαν,
 τα χέρια στους θεούς θα σήκωνε µερονυχτίς, ζητώντας

απ' το κορµί η ψυχή του βγαίνοντας να πάει στον Άδη κάτω.
Να 'ταν, πατέρα ∆ία κι Απόλλωνα και συ Αθηνά, τα νιάτα
να 'χω όπως τότε, σαν εµάχουνταν όλοι µαζί οι Πυλιώτες
στο γοργορέµατο Κελάδοντα µε τους τρανούς Άρκάδες
µπρος στα τειχιά της Φειας, στου Γιάρδανου τα ρέµατα τρογύρα.
Ίδια θεός ο Ερευθαλίωνας στεκόταν µπροστοµάχος,
του βασιλιά του Αρήθοου τ' άρµατα στους ώµους του φορώντας,
του θείου του Αρήθοου, που παράνοµα του βγάλαν' ο Απελάτης',
κι έτσι τον λέγαν κι οι οµορφόζωνες γυναίκες κι οι άντρες όλοι'
 τι µε δοξάρι αυτός δε µάχουνταν για µε µακρύ κοντάρι'

µε σιδερένιο τους αντίµαχους τσακούσε απελατίκι.
Αυτόν µε πονηριά τον σκότωσε, κι όχι µ' αντρειά ο Λυκούργος
σ' ένα στενό' το σιδερένιο του δε µπόρειε απελατίκι
να τον γλιτώσει, κι έτσι πρόφτασε και τον τρυπά ο Λυκούργος
µε το κοντάρι του. Τ' ανάσκελα στη γη ξαπλώθη, κι ο άλλος
του γδύνει τ' άρµατα, απ' το χάλκινο τον Άρη χαρισµένα.
Κι έτσι τα φόρειε αυτός, στον πόλεµο και στη σφαγή ως κινούσε.
Μα σύντας ο Λυκούργος γέρασε στο αρχοντικό του µέσα,
του Ερευθαλίωνα του συντρόφου του να τα φοράει τα δίνει.

 Κι αυτός µ' εκείνα τους καλύτερους αντροκαλιόταν όλους'

µ' αυτοί φοβούνταν και τον τρόµαζαν, κι ουδέ κανείς εδέχτη'
µόνο η καρδιά η δική µου αφόβητη να χτυπηθώ ζητούσε'
τόσο είχε αυτή κουράγιο, απ' όλους µας ο πιο µικρός κι ας ήµουν.
Κι ως πάλεψα, τη νίκη εχάρισε σε µένα η Γλαυκοµάτα.
Ο πιο αψηλός απ' όσους σκότωσα κι ο πιο τρανός εστάθη·
τι ως πέρα ξαπλωµένος κοίτουνταν µακρύς φαρδύς στο χώµα.
Νιος να 'µουν µόνο κι αξεθύµαστη την πρώτη ορµή µου να 'χα,
και θα 'χε ο κρανοσείστης Έχτορας µε ποιόν να πολεµήσει!
Μα εσείς, ακόµα κι όσοι ακούγεστε των Αχαιών οι πρώτοι,
 δε σας καλόρχεται τον Έχτορα µπροστά σας ν' αντικριστέ.»

Έτσι τους µάλωνεν ο γέροντας, κι εννιά µεµιάς πετιούνται'
πρώτος απ' όλους ο Αγαµέµνονας ασκώθη ο πρωταφέντης,
µετά ο ∆ιοµήδης, ο αντροδύναµος γιος του Τυδέα, σηκώθη'
οι δυο ξοπίσω αµέσως Αίαντες, όλο αντριγιά και θάρρος,
µετά κι ο Ιδοµενέας κι ο σύντροφος του Ιδοµενέα Μηριόνης,
που το κουράγιο του ισοζύγιαζε µε του αντροφόνου του Άρη'
µετά κι ο Ευρύπυλος, του Ευαίµονα σηκώθη ο γιος ο γαύρος,
στερνά κι ο Θόας, ο γιος του Αντραίµονα, κι ο ισόθεος Οδυσσέας'
κι όλοι ζητούσαν µε τον Έχτορα το θείο να χτυπηθούνε.
 Και τότες ο γερήνιος Νέστορας τους είπε ο αλογολάτης:

«Τώρα λαχνό να ρίξετε όλοι σας, να ιδούµε ποιου θα πέσει'
αυτός θα δώσει στους χαλκάρµατους Αργίτες αναγάλλια'
όµως κι ατός του µες στα φρένα του θ' αναγαλλιάσει, αν ίσως
γλιτώσει από τον άγριο πόλεµο κι απ' το σκληρό το απάλε.»
Έτσι µιλεί, κι αυτοί τον κλήρο τους χάραξαν ένας ένας,
και µες στο κράνος του Αγαµέµνονα, του γιου του Ατρέα, τον ρίξαν
κι οι άλλοι αψηλά τα χέρια εσήκωναν και στους θεούς ευκιούνταν,
κι αυτά ένας ένας έλεε βλέποντας ψηλά στα ουράνια πλάτη :
«Πατέρα ∆ία, στον Αίαντα δώσε µας να λάχει, η στο ∆ιοµήδη,


για και στον ίδιο της πολύχρυσης Μυκήνας το ρηγάρχη.»
Έτσι έλεγαν, κι ο γέρο Νέστορας πήρε να σεί το κράνος,
και το σηµάδι ξεπετάχτηκε κείνου που θέλαν όλοι,
του Αίαντα' τότε ο κράχτης κίνησε δεξιά µεριά και πήρε
το ασκέρι γύρω, στους αντρόκαρδους για να το δείξει Αργίτες'
κι αυτοί, ως θωρώντας δεν το γνώριζαν, τον στέλναν παρακάτω.
Μα όταν ο κράχτης τριγυρνώντας το σίµωσε αυτόν, στο κράνος
που το 'χε ρίξει σηµαδεύοντας, στον Αία τον αντρειωµένο,

µπροστά του ως στάθηκε, του το 'δείξε' κι αυτός το χέρι απλώνει,
κι όπως θωρούσε το σηµάδι του, το γνώρισε κι εχάρη,
 κι οµπρός στα πόδια του, κατάχαµα, το ρίχνει και φωνάζει:

«Είναι δικός µου ο κλήρος, σύντροφοι, και χαίροµαι κι ατός µου
βαθιά, τι λέω το θείο τον Έχτορα πως θα τον ρίξω κάτω.
Μα οµπρός, την ώρα εγώ που τ' άρµατα θα βάζω του πολέµου,
εσείς παράκληση να κάνετε στο ∆ία, το γιο του Κρόνου,
µε σιγανή φωνή, από µέσα σας, οι Τρώες να µην ακούσουν
µ' ας ειν' και δυνατά' δε σκιάζοµαι κανένα, όπως και να 'ναι'
µεβιας κανένας δε θα µ' έκανε να φύγω αθέλητα µου,
µηδέ µε µαστοριά, τι ακάτεχο θαρρώ κι µένα τόσο
η Σαλαµίνα δε µε γέννησε, µηδέ κι ανάστησε µε!»
 Είπε, κι αυτοί παράκληση έκαναν στο ∆ία, το γιο του Κρόνου,

κι αυτά ένας ένας έλεε βλέποντας ψηλά στα ουράνια πλάτη:
«Πατέρα ∆ία, τρανέ κι ασύγκριτε, που κυβερνάς την Ίδα,
δώσε στον Αία τη νίκη, κάνε τον να δοξαστεί περίσσια.
Μα αγάπη αν έχεις και στον Έχτορα και γνοιάζεσαι για τούτον,
τότε ίδια και στους δυο σοµοίρασε και δύναµη και δόξα.»
Έτσι έλεγαν, κι ο Αίας µε ολάστραφτο χαλκό γοργά αρµατώθη,
κι ως όλα τ' άρµατα του εφόρεσε τρογύρα στο κορµί του,
χύθηκε οµπρός, σαν το θεόρατο τον Άρη, σύντας τρέχει
να µπει κι αυτός στο απάλε που άνοιξαν θνητοί, απ' το γιο του Κρόνου
 σπρωγµένοι, για να στήσουν πόλεµο σε καρδιοφάουσα αµάχη.

Τέτοιος ασκώθη κι ι Αίας ο γίγαντας, των Αχαιών ο πύργος,
χαµογελώντας µε άγριο πρόσωπο' κι εχύθη µε µεγάλες
µπρος δρασκελιές, το µακρογίσκιωτο κοντάρι του κουνώντας.
Κι οι Αργίτες χάρηκαν θωρώντας τον, όµως οι Τρώες ένιωσαν
απ' άγριο φόβο να τους λύνουνται κάτω µεριά τα γόνα.
Ακόµα και στα στήθη του Έχτορα βαριά η καρδιά χτυπούσε,
όµως να φύγει πια δε δύνουνταν, µια κι είχε αντροκαλέσει,
κι ουδέ και να χωθεί γυρίζοντας µέσα στους Τρώες τους άλλους.
Κι ο Αίας ζυγώνει· το εφταβόδινο, το χάλκινο σκουτάρι


σαν πύργος φάνταζε στα χέρια του· του το 'χε µαστορέψει
πετσωµατής τρανός, ο Μάστορας, που µες στην Ύλη εζούσε.
Το πλουµιστό σκουτάρι του 'στρωσε µ' εφτά τοµάρια ταύρων
καλοθρεµµένων, κι απανώβαλε χαλκένια ακόµα στρώση.
Τούτο στο στήθος µπρος ασκώνοντας ο γιος του Τελαµώνα
ζύγωσε απόκοντα τον Έχτορα κι όλο φοβέρα κρένει:
«Έχτορα, ατός σου και µονάχος σου καλά θα µάθεις τώρα

σαν τι λογής Αργίτες βρίσκουνται ξεχωριστοί, και δίχως
τον Αχιλλέα το λιονταρόκαρδο, το στρατοκαταλύτη.
Τούτος µακριά στα πελαγόδροµα, δοξαρωτά καράβια
 κάθεται αργός, τι του Αγαµέµνονα κρατάει θυµό του ρήγα.

Όµως κι εµείς να σε αντικρίσουµε βαστούµε, κι όχι λίγοι.
Οµπρός λοιπόν, τον πόλεµο άνοιξε πρώτος εσύ καί χτύπα!»
Κι ο µέγας, κρανοσείστης Έχτορας απηλογιά του δίνει:
«Του Τελαµώνα υγιέ αρχοντόγεννε, τρανέ ρηγάρχη, αχ όχι,
µη θες να µε τροµάξεις, άπλερο παιδί λες κι είµαι τάχα,
για και γυναίκα, που από πόλεµο καθόλου δεν κατέχει.
Εγώ καλά από αντροσκοτώµατα κι από πολέµους ξέρω'
ξέρω δεξιά το βοϊδοσκούταρο, ξέρω ζερβά πιδέξια
να κυβερνώ, καί µου 'ναι σύνεργο βασταγερό πολέµου'
 ξέρω να χύνουµαι στον τάραχο των γρήγορων αλόγων

ξέρω να στήνω στο αντροπάλεµα χορό στον Άρη αντρίκειο.
Μα ενός τρανού όπως συ δε θα 'θελα παραµονεύοντας τον
κρυφά να ρίξω' θέλω φανερά να τόνε κρούσω, αν κρούσω!»
Είπε, και το µακροίσκιωτο έριξε κοντάρι του µε φόρα,
και του Αία το φοβερό εφταβόδινο σκουτάρι πετυχαίνει
πα στη στερνή χαλκένια στρώση του, που το 'σκεπε από πάνω.
Περνάει τις έξι στρώσες ο άσπλαχνος χαλκός ξεσκίζοντας τις,
και µόνο απ' τη στερνή εκρατήθηκε. Με τη σειρά του ρίχνει
κι ο τρανός Αίας το µακρογίσκιωτο κοντάρι του µε φόρα,
 και το λαµπρό, το ολούθε ισόκυκλο σκουτάρι πετυχαίνει

του γιου του Πρίαµου, κι ως το πέρασε το δυνατό κοντάρι,
τρυπάει και χώνεται στο θώρακα τον πολυξοµπλιασµένο,
και δίπλα στο λαγγόνι του έσκισε το ρούχο πέρα ως πέρα'
µ' αυτός ανάγειρε και γλίτωσε του ασβολωµένου Χάρου.
Κι εκείνοι τα µακριά κοντάρια τους µαζί ανασπάσαν τότε,
κι ο ένας του άλλου χιµίξαν, µοιάζοντας µ' αιµατολάφτες λιόντες,
για και µε κάπρους, που στη δύναµη το ταίρι τους δεν έχουν.
Ο Έχτορας έπειτα του πέτυχε στη µέση το σκουτάρι,
µα δεν το τρύπησε, τι στράβωσε του κονταριού του η µύτη.


Χιµίζει κι ο Αίας, και πετυχαίνοντας, στη µέση το σκουτάρι
του τρύπησε και τον αντίσκοψε, µε όσην ορµή κι αν εϊχε,
κι από το σβέρκο που του χάραξε µαύρο πετάχτηκε αίµα.
Μα κι έτσι ο κρανοσείστης Έχτορας δεν παρατάει το απάλε,
µόνο πισώγυρε, κι αρπάζοντας µε το χοντρό του χέρι

µιαν πέτρα από τη γη θεόρατη κι αγκαθωτή και µαύρη,
πα στου Αία το φοβερό, εφταβόδινο σκουτάρι πετυχαίνει,
στο αφάλι απάνω, κι αντιβρόντηξε γύρα ο χαλκός ολούθε.
Μετά κι ο Αίας πολύ τρανύτερη στα χέρια ασκώνει πέτρα,
και την πετάει στριφογυρνώντας τη µε φόρα γιγαντένια
 όµοια µυλόπετρα, που του 'σπάσε στα µέσα το σκουτάρι

και του 'λυσε τα γόνα' ανάσκελα ξαπλώθη πλακωµένος
απ' το σκουτάρι, όµως ο Απόλλωνας µεµιάς τον ανασκώνει.
Και τότε τα σπαθιά τους θα 'βγαζαν να χτυπηθούν οι δυο τους,
αν ο Ταλθύβιος, των χαλκάρµατων των Αχαιών ο κράχτης,
κι ο Ιδαίος, των Τρωών, σιµά δεν έτρεχαν, κι οι δυο τους µυαλωµένοι,
αποκρισάροι πολυσέβαστοι του ∆ία και των ανθρώπων
και στους αντίµαχους ανάµεσα σήκωναν τα ραβδιά τους'
κι ο Ιδαίος, ο κράχτης ο βαθύγνωµος, τους µίλησε έτσι κι είπε:
«Σκολνατε πια και µην παλεύετε, παιδιά µου' την αγάπη
 ίσα του ∆ία κι οι δυο σας έχετε του νεφελοστοιβάχτη'

είστε κι οι δυο τρανοί πολέµαρχοι και το κατέχουµε όλοι.
Πλακώνει η νύχτα, ας γένει η χάρη της· καλό να την ακούµε.»
Κι ο µέγας Αίαντας του αποκρίθηκεν, ο γιος του Τελαµώνα:
«Ιδαίε, τον Έχτορα να βάλετε να πει το λόγο ετούτο'
τι ήταν αυτός που αντροκαλέστηκε τους πιο τρανούς µας όλους.
Ας κάνει αρχή λοιπόν, στα λόγια του µεµιάς κι εγώ θα κλίνω.»
Κι ο µέγας κρανοσείστης Έχτορας απηλογιά του δίνει:
«Αίαντα, αλήθεια, ο θεός εχάρισε και διώµα εσέ και γνώση
κι αντρεία, και στο κοντάρι στέκεσαι µες στους Αργίτες πρώτος.
 Τώρα τον πόλεµο ας σκολάσουµε λοιπόν και το άγριο απάλε,

για σήµερα, µετά χτυπιόµαστε ξανά, ως που να 'ρθει η µέρα
να µας χωρίσει ο θεός χαρίζοντας σ' ένα απ' τους δυο τη νίκη.
Πλακώνει η νύχτα, ας γένει η χάρη της' καλό να την ακούµε.
Γύρισε τώρα στα πλεούµενα, τους Αχαιούς να φράνεις,
κι απ' όλους πιο πολύ τους φίλους σου, τα συµπαλίκαρά σου'
κι εγώ στου ρήγα Πρίαµου φτάνοντας το µέγα κάστρο απάνω
τους Τρώες θα φράνω, τις Τρωαδίτισσες τις µεγαλοµαντούσες,
που σε όλων των θεών τη σύναξη δοξολογία θα κάνουν.
Μον' έλα, δώρα συνάλληλος µας ν' αλλάξουµε πανώρια,


τούτα για µας κανένας κάποτε για Τρώας να πεί για Αργίτης:
,,Εκείνοι οι δυο τους και πολέµησαν σε καρδιοφάουσα αµάχη,

και πάλε πριν χωρίσουν µόνιασαν και φύγαν φιλιωµένοι".»
Είπε, και παίρνει ασηµοκάρφωτο σπαθί και του χαρίζει'
µες στο θηκάρι του, που εκρέµουνταν από λουρί πανώριο.
Κι ο Αίας ζουνάρι λαµπροπόρφυρο στον Έχτορα χαρίζει.
Κι ως εχωρίσαν, τούτος τράβηξε για τους Αργίτες πίσω,
κι ο άλλος στων Τρωών το ασκέρι κίνησε' κι εκείνοι αναγάλλιασαν,
κοντά τους να τον δουν ολαβωτος και ζωντανός να φτάνει,
να 'χει ξεφύγει του Αία τ' ανίκητα τα χέρια και τη λύσσα'
 τον παν στο κάστρο και πώς γλίτωσε δεν πίστευαν ακόµα.

Τον Αίαντα απ' την άλλη επήγαιναν οι Αργίτες οι αντρειωµένοι
στον αρχοντόγεννο Αγαµέµνονα, χαρούµενο απ' τη νίκη.
Και σύντας στις καλύβες έφτασαν του γιου του Ατρέα, µοσκάρι
ο πρωταφέντης Αγαµέµνονας αναµεσό τους σφάζει,
αρσενικό, πενταχρονίτικο, στο µέγα υγιό του Κρόνου.
Κι αφού το γδάραν και το γνοιάστηκαν και το 'κοψαν πιδέξια,
το λιάνισαν µετά και πέρασαν στις σούβλες τα κοµµάτια'
κι ως στη φωτιά µε τέχνη τα 'ψησαν, τ' αποτραβήξαν όλα.
Κι απ' τις δουλειές αυτές σα σκόλασαν κι ετοίµασαν τις τάβλες,
 έτρωγαν, κι είχεν, ως εταίριαζε, καθείς το µερτικό του.

Κι ο πρωταφέντης Αγαµέµνονας, ο γιος του Ατρέα, τιµώντας
τον Αίαντα πλήθος µπρος του σώριαζε µερίδες απ' την πλάτη.
Και σύντας του πιοτού θαράπεψαν και του φαγιού τον πόθο,
πρώτος ο γέροντας ο Νέστορας, που η γνώµη του είχε δείξει
και πριν η πιο καλή, στοχάστηκε βουλή καινούργια πάλε'
κι έτσι τους µίλησε καλόγνωµος κι αναµεσό τους είπε:
« Υγιέ του Ατρέα και σεις οι επίλοιποι των Αχαιών αρχόντοι,
τώρα στερνά πολλοί µακρόµαλλοι σκοτώθηκαν Αργίτες,
και σκόρπισε το µαύρο γαίµα τους ο γαύρος Άρης γύρω
 στου Σκάµαντρου το ρέµα, κι έστειλε στον Άδη τις ψυχές τους.

Γι' αυτό των Αχαιών τον πόλεµο, µόλις που φέξει, σκόλνα,
και τους νεκρούς να κουβαλήσουµε µε βόδια, µε µουλάρια,
όλοι µαζί, και να τους κάψουµε παρέκει απ' τα καράβια.
Και σύντας γύρει πια ο καθένας µας στη γη την πατρική του,
να δώσει στα παιδιά, τα κόκαλα να θάψουν των γονιών τους.
Και γύρω απ' την πυρά ν' ασκώσουµε κοινό µνηµούρι σ' όλους,
χώµα απ' τον κάµπο ολούθε υψώνοντας, και πλάι του πυργοτείχι .
ψηλό στα πεταχτά να χτίσουµε, κι εµάς και τ' άρµενα µας
να κλείνει γύρα' και να βάλουµε καλαρµοσµένες πόρτες,

 πλατύς για να περνά από µέσα τους για τ' άλογα µας δρόµος.

Κι απόξω εδώ κοντά ν' ανοίξουµε βαθύ χαντάκι ελάτε,
γύρα τρογύρα, και τ' αλόγατα και µας να διαφεντεύει,
µπας και µια µέρα οι Τρώες οι πέρφανοι χιµώντας µας στριµώξουν.»
Είπε, και στη βουλή του εσύγκλιναν οι βασιλιάδες όλοι.
Κάναν κι οι Τρώες ωστόσο σύναξη πα στην κορφή του κάστρου
όλο βοή, φωνές και τάραχο, στου Πρίαµου πλάι τις πόρτες'
κι ο γνωστικός αρχίζει Αντήνορας τέτοια να λέει µπροστά τους:
«Ακούστε, Τρώες εσείς και ∆άρδανοι και σύµµαχοι µας όλοι,
το τι η καρδιά στα στήθη µέσα µου µε σπρώχνει να µιλήσω:
 Λέω την Ελένη την Αργίτισσα κι όλο το βιος στου Ατρέα

τους γιους να δώσουµε, τι αµάλαγους εµείς πατώντας όρκους
ξανασηκώσαµε τον πόλεµο' κι αλήθεια εγώ φοβούµαι,
τη συβουλή µου αν δεν ακούσετε, δε θα 'βγει σε καλό µας.»
Είπε και κάθισε' κι ο Αλέξαντρος, της οµορφοµαλλούσας
Ελένης ο άντρας ο αρχοντόγεννος, σηκώθη τότε οµπρός τους,
κι αντιµιλώντας µε ανεµάρπαστα του συντυχαίνει λόγια:
«Τα λόγια που µας λες, Αντήνορα, καθόλου δε µ' αρέσουν
κι άλλη βουλή να δώσεις δύνεσαι καλύτερη από τούτη.
Όµως αλήθεια, τούτα που 'λεγες, µε τα σωστά σου αν τα 'πες,
 ατοί τους οι θεοί σου σήκωσαν τα φρένα δίχως άλλο.

Τώρα στους Τρώες τους αλογάρηδες εγώ θα πω τι θέλω:
∆ε δίνω πίσω τη γυναίκα µου, το διαλαλώ µπρος σ' όλους'
όµως το βιος που απ' το Άργος έφερα στο σπιτικό µου, ακέριο
το δίνω πίσω, κι από πάνωθε δικά µου κι άλλα ακόµα.»
Είπε και κάθισε' του ∆άρδανου το αγγόνι ασκώθη τότε,
ο Πρίαµος, που στο νου παράβγαινε µε τους θεούς τους ίδιους,
κι έτσι τους µίλησε καλόγνωµος κι αναµεσό τους είπε:
«Ακούστε, Τρώες εσείς και ∆άρδανοι και σύµµαχοι µας όλοι,
το τι η καρδιά στα στήθη µέσα µου µε σπρώχνει να µιλήσω:


Στο κάστρο τώρα να δειπνήσετε, καθώς το συνηθατε,
κι ας µην ξεχνά κανείς τη βάρδια του, κι όλοι σας ξύπνιοι πάντα.
Κι ως ξηµερώσει, ο Ιδαίος για τ' άρµενα τα βαθουλά να φύγει,
στους γιους του Ατρέα, στον Αγαµέµνονα και στο Μενέλαο, να 'ρθει
να πει το λόγο αυτό του Αλέξαντρου' τι απ' αφορµή του ασκώθη
η αµάχη µας. Κι αυτό το φρόνιµο να τους µηνύσει λόγο,
ο τρισκατάρατος ο πόλεµος να πάψει, τους νεκρούς µας,

αν θεν, να κάψουµε' τον πόλεµο µετά ξαναρχινάµε,
ωσόπου ο θεός, τη νίκη δίνοντας ενούς, µας διαχωρίσει.»
Είπε, κι αυτοί, γρικώντας, πρόθυµα συνάκουσαν το λόγο,
 κι έτσι δειπνήσαν στο στρατόπεδο, στο λόχο του ο καθένας.

Κι ως έφεξεν, ο Ιδαίος για τ' άρµενα τα βαθουλά κινούσε,
και βρήκε τους καστροπολέµαρχους Αργίτες συναγµένους
πλάι στο καράβι του Αγαµέµνονα το πιο ακρινό' κι εστάθη
στη µέση ο κράχτης ο βροντόφωνος κι αυτά τους λέει τα λόγια:
«Ύγιέ του Ατρέα και σεις οι επίλοιποι των Αχαιών αρχόντοι,
ο Πρίαµος κι οι άλλοι πρωτοστάτορες της Τροίας µου δώκαν διάτα
το λόγο να σας πω του Αλέξαντρου, που απ' αφορµή του ασκώθη
η αµάχη, αν ίσως και τον βρίσκετε και σεις της αρεσκιάς σας:
Το βιος που ο Πάρης στα καράβια του τα βαθουλά εδώ 'πέρα
 κουβάλησεαχ, µακάρι να 'βρισκε πιο πριν το θάνατο του!

το δίνει πίσω, κι από πάνωθε κι άλλα δικά του ακόµα.
Μα του Μενέλαου του τρισεύγενου λέει τη γυναίκα πίσω
πως δε θα τη γυρίσει, απάνω του κι ας πέφτουµε όλοι οι Τρώες.
Κι ακόµα αυτό το λόγο µ' έβαλαν να σας µηνύσω: Αv θέτε,
τον τρισκατάρατο τον πόλεµο να πάψουµε, τους έρµους
νεκρούς να κάψουµε' τον πόλεµο µετά ξαναρχινάµε,
ωσόπου ο θεός, τη νίκη δίνοντας ενούς, µας διαχωρίσει.»
Αυτά είπε, κι όλοι τους εσώπαιναν και δεν έβγαναν άχνα'
αργά στο τέλος ο βροντόφωνος τους µίλησε ∆ιοµήδης:
 «Το βιος να µη δεχτεί κανένας µας που δίνει ο Πάρης πίσω,

µηδέ και την Ελένη· σίγουρα κι ο ανέµυαλος το νιώθει
πως τώρα οι Τρώες στην άκρα του άπατου γκρεµού κοντοζυγώνουν.»
Είπε ο ∆ιοµήδης ο αλογάτορας' τα λόγια του γρικώντας
οι γιοι των Αχαιών ολόγυρα µε µια φωνή αλάλαξαν.
Κι ο πρωταφέντης Αγαµέµνονας στον κράχτη απηλογιέται:
«Ιδαίε, τον άκουσες µονάχος σου των Αχαιών το λόγο,
τι σου αποκρίνουνται, κι η γνώµη τους πολύ της αρεσκιάς µου.
Μα τους νεκρούς δε φέρνω αντίλογο να κάψουµε' σωστό 'ναι
όσοι σκοτώθηκαν στον πόλεµο, να δώσεις στα κορµιά τους


µιαν ώρα αρχύτερα, σαν πέθαναν, καν της φωτιάς τη χάρη.
Κι ας είναι µάρτυρας στον όρκο µας ο ∆ίας, της Ήρας ο άντρας.»
Είπε, και το βασιλοράβδι του σ' όλους τους θεούς σηκώνει,

και πίσω ο Ιδαίος να φύγει εκίνησε κατά την άγια Τροία.
Ωστόσο εκείνοι, Τρώες καί ∆άρδανοι, κάθονταν µαζεµένοι
στη σύναξη όλοι και τον πρόσµεναν, πότε θα γύρει πίσω
ο Ιδαίος· κι εκείνος, µόλις έφτασε, στη µέση εστάθη κι είπε
το µήνυµα' κι αυτοί συντάζουνταν όλοι µε πλήθια βιάση,
ποιοι τους νεκρούς θα κουβαλήσουνε και ποιοι θα παν για ξύλα.
Κι από την άλλη, απ' τα καλόστρωτα καράβια τους οι Αργίτες
 ποιοι τους νεκρούς θα φέρναν έλεγαν και ποιοι θα παν για ξύλα.

Και σύντας ο ήλιος, ανεβαίνοντας τον ουρανό, τις πρώτες
πα στα χωράφια αχτίδες του έριξεν απ' το βαθύ κινώντας
τον Ωκεανό τον αργοσάλευτο, στον κάµπο εκείνοι έσµιξαν.
Μα τους νεκρούς δεν ήταν εύκολο να ξεχωρίσουν όλους'
γι' αυτό και µε νερό τα γαίµατα τους πλέναν τα πηγµένα,
χύνοντας µαύρα δάκρυα, κι έπειτα στ' αµάξια τους φόρτωναν.
Μα ο µέγας Πρίαµος δεν τους άφηνε να κλαιν κι εκείνοι τότε
βουβοί πα στην πυρά τους σώριαζαν µε σπαραγµένα σπλάχνα'
κι αφού τους κάψαν, πίσω εκίνησαν να παν στην Τροία την άγια.
 Κι από την άλλη οι Αργίτες σώριαζαν οι χαλκαρµατωµένοι

πα στην πυρά τους σκοτωµένους τους µε σπαραγµένα σπλάχνα'
κι αφού τους κάψαν, πίσω εγύρισαν στα βαθουλά καράβια.
Αυγή δεν ήταν ασπρογάλιαζε το φως στη νύχτα ακόµα,
σα γύρω απ' την πυρά µαζώχτηκαν Αργίτες διαλεγµένοι
και πήραν γύρα της κι ανάσκωσαν κοινό µνηµούρι σε όλους,
χώµα απ' τον κάµπο ολούθε υψώνοντας, καί πλάι του πυργοτείχι
και πύργους έχτισαν τετράψηλους, κι αυτούς και τ' άρµενα τους
να διαφεντεύουν βάλαν έπειτα καλαρµοσµένες πόρτες,
πλατύς για να περνά από µέσα τους για τ' άλογα τους δρόµος'
 κι απόξω ένα χαντάκι διάπλατο, βαθύ, µεγάλο, άνοιξαν

στο καστροτείχι δίπλα, κι έµπηξαν παλούκια στις πλαγιές του.
Οι Αργίτες έτσι οι µακροµάλληδες χαράµατα εδουλεύαν
κι οι αθάνατοι στον κεραυνόχαρο το ∆ία κάθονταν πλάι,
το έργο το µέγα αποθαµάζοντας των Αχαιών µπροστά τους·
κι ο Ποσειδώνας πρώτος µίλησεν ο κοσµοσείστης κι είπε:
«Πατέρα ∆ία, θνητός στην άµετρη τη γης απάνω αλήθεια
πια θα βρεθεί, που στους αθάνατους θα πει τους λογισµούς του;
Και δε θωράς τους µακροµάλληδες Αργίτες, καστροτείχι
που χτίσαν πάνω απ' τα καράβια τους κι ολόγυρα του άνοιξαν

 χαντάκι, δίχως στους αθάνατους τρανές θυσίες να κάνουν;

Θα δοξαστεί το καστροτείχι τους ως κει που απλώνει η µέρα,
µα το άλλο, αυτό που εγώ κι ο Απόλλωνας µε ιδρώτα έχουµε χτίσει
για τον τρανό το Λαοµέδοντα, θα το ξεχάσει ο κόσµος.»
Συχύστη τότε ο ∆ίας κι απάντησεν ο νεφελοστοιβάχτης:
«Ωχού µου, Κοσµοσείστη ανίκητε, τι λόγια αυτά που κρένεις;
Άλλος θεός µια τέτοια απόφαση µπορεί και να φοβόταν,
αν ήταν πιο αχαµνός στη δύναµη και στην καρδιά από σένα.
Μα έσέ θα λάµπει πάντα η δόξα σου µακριά ως που απλώνει η µέρα.
Άκου: την ώρα που οι µακρόµαλλοι θα ξεκινούν Αργίτες
 στην πατρική τους γη διαγέρνοντας, το καστροτείχι ετούτο

θρουβάλιασέ το και στη θάλασσα να το γκρεµίσεις όλο'
και µε άµµο το φαρδύ το ακρόγιαλο ν' αποσκεπάσεις πάλε,
και τότε το τειχί το Αργίτικο θ' αφανιστεί απ' τον κόσµο.»
Αυτά µιλούσαν συναλλήλως τους εκείνοι τότε' ωστόσο
ο γήλιος έπεσε και τέλεψαν οι Αργίτες τη δουλειά τους'
καί στα καλύβια βόδια εσφάζανε, και πήραν και δειπνούσαν
κι είχαν κρασί απ' τη Λήµνο, που 'φεραν πολλά καράβια εκείθε,
σταλµένα από το γιο του Ιάσονα στους Αχαιούς, τον Εύνηο,
που 'χε γεννήσει στον Ιάσονα το βασιλιά η Υψιπύλη.
 Στους γιους του Ατρέα, τον Αγαµέµνονα και το Μενέλαο, χώρια

είχε σταλµένα ο γιος του Ιάσονα κρασί, λαγήνια χίλια.
Εκείθε οι Αργίτες οι µακρόµαλλοι ψώνιζαν το κρασί τους,
κι έδινε ποιος χαλκό, ποιος σίδερο στραφταλιστό, ποιος πάλε
µε βόδια ζωντανά του τ' άλλαζε, ποιος µε βοδιώ τοµάρια,
ποιος και µε σκλάβους, κι έτσι εχαίρουνταν πλούσιο τραπέζι πάντα.
Ολονυχτίς οι µακροµάλληδες Αργίτες τότε έτρωγαν,
κι από την άλλη οι Τρώες κι oι σύµµαχοι µέσα στο κάστρο ολούθε'
κι ολονυχτίς κακά ο βαθύγνωµος ο ∆ίας τους µελετούσε
βροντώντας δυνατά, κι ολόχλωµη τους έκοβε τροµάρα.
 Κι απά στη γη µε τα ποτήρια τους χύναν κρασί, κι ουτ' ένας

κόταε να πιει, στον πολυδύναµο το ∆ία σταλιές πριν στάξει.
Πλάγιασαν έπειτα και φράθηκαν την άγια του ύπνου χάρη.
Ραψωδία Θ

Ιλιάδας Θ
Μετάφραση: Ν. Καζαντζάκη - Ι.Θ. Κακριδή
-Θ- Στην πάσα γης απάνω απλώνουνταν η Αυγή η κροκοµαντούσα,

κι έκραξε ό ∆ίας ο κεραυνόχαρος τους αθανάτους όλους
να' ρθούν στου Ολύµπου του πολύκορφου την πιο αψηλή τη ράχη,
κι ατός του αναµεσό τους µίλησε, κι όλοι οι θεοί γρικούσαν:
« Όσοι θεοί που ζουν στον Όλυµπο κι όσες θεές, γρικήστε,
το τι η καρδιά στα στήθη µέσα µου µε σπρώχνει να µιλήσω:
αρσενικός θεός κανένας σας και θηλυκός κανένας
µην αψηφήσει λέω το λόγο µου, µόνο συγκλίνετε όλοι
σε ό,τι θα πω, µιαν ώρα αρχύτερα τούτη η δουλειά να γένει.
 Μα όποιον αλάργα απ' τους επίλοιπους θεούς θα ιδώ να θέλει

να πάει µαθές να δώσει βόηθηση στους Τρώες για στους Αργίτες,
θα του 'ρθει αστροπελέκι κι άσκηµα στον Όλυµπο θα γύρεί'
για θα τον ρίξω µες στα Τάρταρα τα µαύρα, αρπάζοντας τον,
µακριά, στης γης τα ριζοκάτωφλα, στην πιο βαθιά κουφάλα,
µε σιδερένιες πόρτες, χάλκινο κατώφλι, από τον Άδη
τόσο πιο απόβαθα, όσο βρίσκεται πιο κάτω η γη απ' τα ουράνια'
να νιώσει τότε, απ' τους αθάνατους ο πιο τρανός πως είµαι.
Οµπρός, θεοί, για δοκιµάσετε, για να το µάθετε όλοι:
∆έστε σκοινί απ' τα ουράνια ολόχρυσο και κρεµαστείτε εκείθε,
 κι αρσενικοί µαζί να σύρετε και θηλυκοί· και πάλε

κάτω στη γη δε θα τραβήξετε ψηλά απ' τα ουράνια εµένα,
τον πιο τρανό του κόσµου κύβερνο, και µ' όλο σας το µόχτο.
Μ' αν να τραβήξω το αποφάσιζα κι εγώ µε τα σωστά µου,
και µε τη γη και µε τη θάλασσα θα σας ανάσερνα όλους'
και το σκοινί θα µπορούν έπειτα σε µια κορφή του Ολύµπου
να δέσω, κι έτσι τότε µέτωρα θα κρέµουνταν τα πάντα.
Τόσο περνώ και τους αθάνατους, περνώ και τους ανθρώπους.»
Έτσι µιλούσε, κι όλοι απόµειναν και δεν έβγαναν άχνα,
τι είχαν σαστίσει που τους µίλησε πολύ πεισµατωµένα'


µον' η Αθηνά, η θεά η γλαυκόµατη, στερνά του µίλησε έτσι:
« Υγιέ του Κρόνου και πατέρα µας, µες στους θεούς ο πρώτος,
όλοι το ξέρουµε, ακατάλυτη πως είναι η δύναµη σου'
µα κι έτσι εµείς για τους πολέµαρχους θρηνούµε τώρα Αργίτες,
που 'ναι γραφτό τους να 'βρουν θάνατο κακό και να χαθούνε.
Ως το προστάζεις, απ' τον πόλεµο τραβούµε τώρα χέρι,

µα άσε βουλή σωστή να βάλουµε στων Αχαιών τα στήθη,
να µη χαθούν δω πέρα σύψυχοι, µια κι έτσι τους οχτρεύτης.»
Κι ο ∆ίας χαµογελώντας µίλησεν ο νεφελοστοιβάχτης:
«Παιδί µου, Τριτογένεια, θάρρεψε, κι αλήθεια δε µιλούσα
 µε την καρδιά µου' θέλω πάντα µου καλός µαζί σου να 'µαι.»

Αυτά είπε, κι έζεψε στο αµάξι του δυο χαλκοπόδαρα άτια,
γοργόφτερα, µε χήτες που 'πεφταν χρυσές από το σβέρκο.
Χρυσά µετά κι ατός του εφόρεσε, και πήρε ένα µαστίγι
χρυσό, καλοφτιαγµένο, κι έπειτα, στο αµάξι του πηδώντας,
δίνει βιτσιά γοργά στ' αλόγατα, που ολοµεµιάς πέταξαν
προθυµερά, στη γης ανάµεσα και στ' αστεράτα ουράνια.
Φτάνει στην Ίδα την πολύπηγη, των αγριµιών τη µάνα,
στο Γάργαρο, όπου του 'χαν τέµενος κι ένα βωµό ευωδάτο.
Κει πέρα τ' άτια των αθάνατων και των θνητών ο κύρης
 κρατάει, ξεζεύει, κι 'ως τους έχυσε πυκνή καταχνιά γύρω,

καθίζει ατός του καµαρώνοντας πα στην κορφή, τα µάτια
στ' Αργίτικα καράβια ρίχνοντας και µες στων Τρωών το κάστρο.
Κι οι Αργίτες απ' τη µια οι µακρόµαλλοι παίρναν µεβιάς και τρώγαν
µες στα καλύβια, και σαν τέλεψαν, ντύνονταν τ' άρµατά τους'
κι από την άλλη οι Τρώες στο κάστρο τους αρµατώνονταν όλοι,
πιο λιγοστοί, µα κι έτσι εγύρευαν στη µάχη να χυθούνε,
τι η ανάγκη ήταν βαριά, και ταίρια τους και τέκνα να γλιτώσουν.
Κι άνοιξαν όλες οι καστρόπορτες κι έξω ο στρατός εχύθη,
πεζοί κι αµαξολάτες, κι έφτανε τ' αψήλου ο τάραχος τους.
 Κι όπως τα δυο τ' ασκέρια τρέχοντας σµίξαν µαζί, σκουντρήξαν

ένα µε τ' άλλο τα κοντάρια τους, σκουντρήξαν τα σκουτάρια
και των αντρών των χαλκοθώρακων η αντρεία, κι αντιχτυπούσαν
οι αφαλωτές ασπίδες, κι έβραζεν ο σάλαγος περίσσιος·
και γρίκαες καυκησιές και γόσµατα µαζί την ίδιαν ώρα,
αυτών που έσφαζαν και που εσφάζουνταν, κι η γης πληµµύριζε αίµα.
Όσο βαστούσε η αυγή και πλήθαινε το φως της άγιας µέρας,
κι από τους δυο στρατούς σωριάζουνταν περίσσιοι απ' τις ριξιές τους·
µα ο γήλιος πια, καταµεσούρανα σαν έφτασε κι εστάθη,
ο ∆ίας πατέρας την ολόχρυση σηκώνει ζυγαριά του,


και κλήρους δυο του Χάρου του άσπλαχνου πιθώνει στα παλάγγια,
δώθε των Τρωών των αλογάρηδων, των Αχαιών εκείθε'

κι από τη µέση την εσήκωσε, κι η µαύρη µοίρα γέρνει
των Αχαιών στη γης ο κλήρος τους την πολυθρόφα πάνω
καθίζει, και των Τρωών ασκώθηκε ψηλά στα ουράνια πλάτη.
Κι από την Ίδα ο ∆ίας εβρόντηξε βαριά, και πυρωµένο
ρίχνει αστραπόφωτο στ' Αργίτικα φουσάτα, που όπως το 'δαν,
σαστίσαν όλοι τους κι ολόχλωµη τους έκοψε τροµάρα.
Και τότε πια µήτε ο Αγαµέµνονας και µήτε ο Ιδοµενέας,
µήτε οι τρανοί πολέµαρχοι Αίαντες να κρατηθούν βάσταξαν.
 Κι είχε µονάχα µείνει ο Νέστορας, των Αχαιών η σκέπη,

δίχως να θέλει, τι ένα απ' τ' άτια του βογγούσε, από τον Πάρη,
το θείο τον άντρα της ωριόµαλλης Ελένης, δοξεµένο
στο κορφοκέφαλο, όπου στ' άλογα φυτρώνει η πρώτη τρίχα,
ψηλά, και πίζουλο το λάβωµα στέκει εδώ πέρα πάντα.
Και πήδηξε απ' τον πόνο, ως χώθηκε µες στο µυαλό η σαγίτα,
και γύρα στο χαλκό σπαράζοντας και τ' άλλα µπέρδεψε άτια.
Κι εκεί πού ο γέροντας πετάχτηκε µε το σπαθί να κόψει
του αλόγου τα λουριά, τον πρόφτασαν του Εχτόρου τ' άτια ξάφνου
µε τον τρανόν αµαξολάτη τους χιµώντας µες στη µάχη,
 τον Έχτορα· και τότε ο γέροντας αλήθεια θα χανόταν

όµως τον πήρε του βροντόφωνου ∆ιοµήδη ευτύς το µάτι,
και του Οδυσσέα βοήθεια γύρεψε βροντοφωνάζοντας του:
«Γιε του Λαέρτη αρχοντογέννητε, πολύτεχνε Οδυσσέα,
που φεύγεις σαν κιοτής, τις πλάτες σου γυρνώντας, µες στ' ασκέρι;
Το νου σου, ως φεύγεις, µην πισώπλατα κανείς σε κονταρέψει!
Στάσου, απ' το γέροντα να διώξουµε τον άγριο ετούτον άντρα!»
Αυτά είπε, όµως ο θείος, πολύπαθος δεν άκουσε Οδυσσέας,
µόνο προσπέρασε, στ' Αργίτικα καράβια για να φτάσει.
Τότε ο ∆ιοµήδης και µονάχος του στους µπροστοµάχους τρέχει,
 στάθηκε οµπρός από του γέροντα του Νέστορα τ' αµάξι

και κράζοντας τον µε ανεµάρπαστα του συντυχαίνει λόγια:
«Γέροντα, αλήθεια, οι νιοι πολέµαρχοι πολύ σε τυραννούνε,
και σένα επλάκωσαν τα γέρατα κι η δύναµη σου εκόπη,
κι είναι αχαµνός ο αλογολάτης σου κι οκνά τ' αλόγατά σου.
Όµως για ανέβα απά στο αµάξι µου, να δεις και συ τι αξίζουν
του Τρώα τ' αλόγατα, πώς ξέρουνε στον κάµπο δώθε κείθε
µια γρήγορα µπροστά να χύνουνται καί µια να φεύγουν πίσω.
Τα πήρα απ' τον Αινεία κι ειν' άφταστα, σύντας χυθούν κυνήγι.
Οι σύντροφοι ας γνοιαστούνε τ' άτια σου, κι εµείς µ' αυτά στους Τρώες

 τους αλογάρηδες θα πέσουµε, που ως κι ο Έχτορας να µάθει

αν δε φρενιάζει στις παλάµες µου κι εµένα το κοντάρι.»
Αυτά είπε, κι ο γερήνιος Νέστορας συγκλίνει ο αλογολάτης.
Τ' άτια του Νέστορα στους συντρόφους να τα γνοιαστούν αφήνουν,
στον πρόσχαρο τον Ευρυµέδοντα, στο Σθένελο το γαύρο,
κι εκείνοι οι δυο µαζί ανεβήκανε στο αµάξι του ∆ιοµήδη·
και τότε ο Νέστορας τα νιόλουρα τ' αστραφτερά φουχτώνει,
τ' αλόγατά βαράει και γρήγορα τον Έχτορα σιµώνουν.
Κι όπως χιµούσε αυτός απάνω τους, του ρίχνει ο ∆ιοµήδης'
µα το κοντάρι δεν τον πέτυχε, τον Ηνιοπέα µονάχα,
 το σύντροφο του, του αντροδύναµου Θηβαίου το γιο, που εκράτει

τα νιόλουρα στο χέρι, εχτύπησε πα στο βυζί, στο στήθος·
κι από το αµάξι εκατρακύλησε και τ' άτια έκαµαν πίσω
τα γρήγορα, κι ευτύς παράλυσαν εκεί η ψυχή κι η αντρεία του.
Πίκρα µεγάλη για το σύντροφο τα σωθικά του Εχτόρου
πλακώνει, όµως εκεί τον άφησε, κι ας καίγουντα η καρδιά του,
κι αµαξολάτην άλλο ατρόµητο ζητούσε, µα πολληώρα
µε δίχως κυβερνήτη τ' άτια του δε µείναν τι σε λίγο
το λιονταρόκαρδο Αρχεπτόλεµο, το γιο του Ιφίτου, ως βρήκε,
στο αµάξι απάνω τον ανέβασε και τα λουριά του δίνει.
 Κι οι Τρώες θα χάνουνταν κι αγιάτρευτες δουλειές θα τους σκάρωναν,

και µες στο κάστρο τότε ως πρόβατα θα τους µαντρίζαν, ξάφνου
αν δεν τους θώραε των αθάνατων και των θνητών ο κύρης.
Φλογάτο αστροπελέκι αµόλησε µεµιάς, µε οργή βροντώντας,
και στου ∆ιοµήδη οµπρός τ' αλόγατα το σφεντονίζει κάτω,
και φλόγα από το θειάφι που άναβε τροµαχτικιά ετινάχτη'
κι από το φόβο τους εζάρωσαν κάτω απ' το αµάξι τ' άτια,
και τα λαµπρά λουριά απ' του Νέστορα ξεφύγανε τα χέρια,
και στο ∆ιοµήδη τότε µίλησε µε φοβισµένα σπλάχνα:
«Τ' άλογα γύρνα τα µονόνυχα, ∆ιοµήδη, για φευγάλα'


µη δε θωράς που τώρα βόηθηση καµιά δε δίνει ο ∆ίας;
Τώρα σε τούτον δόξα αθάνατη του Κρόνου ο γιος χαρίζει,
για σήµερα' σε µας αργότερα θα δώσει, αν το θελήσει.
Θνητός κανείς του ∆ία δε δύνεται τη γνώµη ν' αντισκόψει,
όσο αντρειωµένος, τι στη δύναµη τρανότερος εκείνος.»
Τότε γυρνώντας ο βροντόφωνος ∆ιοµήδης του αποκρίθη:
«Όσα µου λες αλήθεια, γέροντα, πολύ σωστά και δίκια,
µα πίκρα ασήκωτη τα φρένα µου και την καρδιά πλακώνει'

,,Μπροστά σε µε ο ∆ιοµήδης έφυγε και στα καράβια εχώθη."
 Τέτοια θα πει, µα τότε ας άνοιγεν η γης για να µε φάει.»

Γυρνώντας ο γερήνιος Νέστορας ο αλογολάτης του 'πε:
«Γιε του Τυδέα του πολεµόχαρου, τι λόγια αυτά που κρένεις;
Ακόµα κι ο Εχτορας αν σ' έλεγε κιοτή και φοβιτσάρη,
µα µήτε οι Τρώες και µήτε οι ∆άρδανοι θα τον πίστευαν, µήτε
των Τρωών τα ταίρια, των αντρόκαρδων πολέµαρχων, ποτέ τους,
στη σκόνη που 'ριξες τους άντρες τους µες στα χρυσά τους νιάτα.»
Είπε, και τ' άτια τα µονόνυχα γυρνάει γοργά να φύγουν
µέσα στον τάραχο· κι απάνω τους µε αλαλητό µεγάλο
πλήθος οι Τρώες έριχναν κι ο Έχτορας ριξιές φαρµακωµένες.
 Κι ο µέγας κρανοσείστης Έχτορας φωνή µεγάλη σέρνει:

«∆ιοµήδη, οι Αργίτες οι αλογάρηδες περίσσια σε τιµούσαν,
µε κρέατα, µε ποτήρια ξέχειλα, πα στην κορφή της τάβλας·
µα τώρα ποιος θα σε λογάριαζε; Κατάντησες γυναίκα!
Χάσου απ' τα µάτια µου, παλιόµουτρο, και δε θα κάνω πίσω,
για ν' ανεβείς εσύ στους πύργους µας, και στ' άρµενα να φέρεις
τα ταίρια µας, τι εγώ πρωτύτερα του Χάρου θα σε δώσω!»
Αυτά είπε, κι ο ∆ιοµήδης δίγνωµος αναρωτήθη τότε,
τάχα ξοπίσω τ' άτια στρέφοντας να χτυπηθεί µαζί του;
Τρεις απ' το νου φορές του πέρασε κι από τα φρένα µέσα,
 και τρεις εβρόντηξε ο βαθύγνωµος ο ∆ίας από την Ίδα,

σηµάδι για τους Τρώες, πώς χάριζε σ' αυτούς τη νίκη ακέρια.
Φώναξε τότε ο µέγας Έχτορας στους Τρώες γκαρδιώνοντάς τους:
« Λυκιώτες και ∆άρδανοι αντρόψυχοι και Τρώες, ακούστε µε όλοι!
Άντρες σταθείτε, ορθή κρατάτε τη της αντριγιας τη φλόγα!
Τώρα το ξέρω πως εσύγκλινε του Κρόνου ο γιος και δίνει
νίκη σε µε και δόξα αθάνατη, και πίκρες στους Αργίτες.
Οι ανέµυαλοι! που πήραν κι έχτισαν το καστροτείχι ετούτο,
κούφιο και τιποτένιο, ανήµπορο τη λύσσα µας να κόψει'
τι το σκαφτό χαντάκι τ' άτια µας µεµιάς θα το πηδήξουν.


Μα οντάς εγώ µπρος στα καράβια τους τα βαθουλά πια φτάσω,
την καταλύτρα ας µην ξεχάσουµε φωτιά την ώρα εκείνη'
θέλω να κάψω τα πλεούµενα κι αυτούς να τους σκοτώσω,
τους ∆αναούς, πλάι στα καράβια τους, µες στον καπνό πνιγµένους.»
Είπε, και τ' άτια του γκαρδιώνοντάς αυτά τους λέει τα λόγια:

« Αίθωνα, Λάµπε αρχοντογέννητε, και Πόδαργε και Ξάνθε,
καιρός την έγνοια να ξοφλήσετε που 'χε η Αντροµάχη ως τώρα
για σας περίσσια, του Ηετίωνα του ψυχωµένου η κόρη·
που πρώτα εσάς ακριβοτάγιζε το στάρι το µελένιο,
για σας κρασί, καθώς διψούσατε, πιο πρώτα συγκερνούσε,
 παρά για µένα, λεβεντόκορµο που ταίρι της λογιέµαι.

Οµπρός λοιπόν και δίχως άργητα τραβάτε, το σκουτάρι
βέλω να πάρουµε του Νέστορα, που η δόξα του έχει φτάσει
στον ουρανό, πως είναι ολόχρυσο, κι αυτό κι οι πήχες του όλες.
Κι απ' του ∆ιοµήδη του αλογάτορα τους ώµους θέλω ακόµα
τον ξοµπλιασµένο ολούθε θώρακα, τρανή του Ηφαίστου τέχνη.
Τούτα στα χέρια µας αν έπεφταν, λογιάζω, τους Αργίτες
αυτή τη νύχτα θ' ανεβάζαµε πα στα γοργά καράβια.»
Έτσι καυκιόταν, και στο θρόνο της η Ήρα η σεβάσµια εσείστη
από θυµό που τ' άκουε, κι ο Όλυµπος τραντάζουνταν ο µέγας.
 Γυρνάει και λέει του τρανοδύναµου του Ποσειδώνα τότε:

«Ωχού µου, Κοσµοσείστη ανίκητε, µηδέ η καρδιά η δική σου
σπαράζει µες στα στήθη βλέποντας οι Αργίτες που χαλνιούνται;
Κι όµως εκείνοι πλήθια κι όµορφα σου φέρνουν στην Ελίκη
και στις Αίγες κανίσκια' στρέξε τους και συ τη νίκη τώρα'
τι εµείς εδώ, που παραστέκουµε τους ∆αναούς, αν πούµε
τους Τρώες να διώξουµε, αµποδίζοντας το ∆ία να δώσει χέρι,
στην Ίδα να κλωσάει θ' απόµενε την πίκρα του µονάχος.»
Βαρυγκοµώντας την αντίσκοψεν ο ρήγας Κοσµοσείστης:
«Ήρα ατσαλόγλωσση, τι τα 'θελες τα λόγια ετούτα τώρα;
 Σκοπό δεν το 'χω, εµείς οι επίλοιποι µε τον υγιό του Κρόνου

να χτυπηθούµε, τι στη δύναµη µας ξεπερνάει περίσσια.»
Τέτοια λαλούσαν συνάλληλος τους αυτοί, κι ωστόσο ο τόπος
έξω απ' τα πλοία, µπρος στο καστρότειχο και πίσω απ' το χαντάκι,
φαριά, σκουταροφόρους σύσµιχτα ξεχείλαε στριµωγµένους'
ό Έχτορας ήταν που τους στρίµωχνε, του Πρίαµου ο γιος, παρόµοιος
µε το γοργό τον Άρη, ως του 'δινε τη νίκη τώρα ο ∆ίας.
Κι αλήθεια θα 'καιγε τα ισόβαρα καράβια µε άγρια φλόγα,
τον Αγαµέµνονα αν δε φώτιζεν η Ήρα η σεβάσµια τότε
να δώσει, τρέχοντας µονάχος του, κουράγιο στους Αργίτες.


Και κίνησε να πάει στ'Αργίτικα καλύβια και καράβια,την πορφυρή κρατώντας κάπα του στο δυνατό του χέρι'

και πλάι στο µαύρο εστάθη απλόχωρο καράβι του Οδυσσέα,
που ήταν στη µέση, για ν' ακούγεται δεξιά ζερβά η φωνή του
ως πέρα στα καλύβια του Αίαντα, του γιου του Τελαµώνα,
κι ως στου Αχιλλέα' κι οι δυο τους τ' άρµενα στις άκρες τα 'χαν σύρει,
τι είχαν κι οι δυο τα χέρια ανίκητα και την αντρεία περίσσια.
Κείθε φωνή τρανή τους έσυρε, ν' ακούσουν όλοι οι Αργίτες:
«Ντροπή σας! Κρίµα λέω στα κάλλη σας, Αργίτες τιποτένιοι!
Οι καυκησιές λοιπόν τι γίνηκαν, πως ήµασταν οι πρώτοι,
 που κάποτε στη Λήµνο ελέγατεµεγάλα λόγια κούφια

µε πλήθος κρέατα απ' ορθοκέρατα βόδια στην τάβλα οµπρός σας
και πίνοντας κρασί γλυκόπιοτο σε ξέχειλα ποτήρια,
πως ο καθένας σας θα τα 'βαζε και µ' εκατό Τρωαδίτες
και µε διακόσιους; τώρα αντίκρα µας στέκει ένας και νίκα µας,
ο Έχτορας, που σε λίγο τ' άρµενα θα κάψει µε άγρια φλόγα.
Πατέρα ∆ία, και ποιος περίτρανος ρηγάρχης άλλος είναι,
που τέτοια συφορά τον χόρτασες και ντροπιασµένο αφήκες;
Κι όµως κανένα δεν προσπέρασα βωµό σου, ως εκινούσα
µε το πολύκουπο καράβι µουπου να µην είχα σώσει!
 για να 'ρθω εδώ' µον' σε όλους έκαψα βοδιών µεριά και ξίγκια,

την ωριοτείχιστη γυρεύοντας την Τροία να ξεπατώσω.
Ωστόσο, ∆ία, καν τώρα επάκουσε την πεθυµιά µου ετούτη:
Βόηθα µας καν να τους ξεφύγουµε και λυτρωµό να βρούµε,
και µην αφήνεις ν' αφανίζουνται πια από τους Τρώες οι Αργίτες.»
Είπε, κι ο κύρης τον σπλαχνίστηκε τους θρήνους του γρικώντας,
κι έγνεψε απείραχτο το ασκέρι του κι αχάλαστο να µείνει'
κι έναν αϊτό, που απ' τα πετούµενα µηνάει την πάσα αλήθεια,
του στέλνει, λαφοµόσκι που 'σφίγγε, γοργής λαφίνας σπλάχνο,
στα νύχια του, και το ξαµόλησε πα στο βωµό, όπου έσφαζαν
 οι Αργίτες πάντα τα σφαχτάρια τους στο ∆ία, τον τέλειο µάντη.

Κι αυτοί, µπροστά τους ως αντίκρισαν πουλί απ' το ∆ία να φτάνει,
µε νέαν ορµή, διψώντας πόλεµο, πάνω στους Τρώες χύθηκαν.
Απ' τους Αργίτες τότε, αρίφνητοι κι ας ήταν, τ' άλογα του
ποιος θα παινιόταν πως πιλάλησε πιο µπρος απ' το ∆ιοµήδη,
κι άνοιξε πόλεµο διαβαίνοντας πιο πρώτα το χαντάκι;
Πρώτος αυτός των Τρωών εσκότωσε κάποιον τρανό αντρειωµένο,
Αγέλαος κράζουνταν, του Φράδµονα παιδί' τ' αλόγατά του
να φύγει ως γύριζε, στη ράχη του καρφώνει το κοντάρι
µεσοπλατίς, κι εκείνο διάβηκε το στήθος πέρα ως πέρα.

 Πέφτει απ' τ' αµάξι, κι από πάνω του βρόντηξαν τ' άρµατά του.

Πίσω του οι Ατρείδες, ο Αγαµέµνονας µε το Μενέλαο, βγήκαν,
κι ευτύς οι δυο ακλουθήξαν Αίαντες, όλο αντριγιά καί θάρρος·
µετά κι ο Ιδοµενέας κι ο σύντροφος του Ιδοµενέα Μηριόνης,
που το κουράγιο του ισοζύγιαζε µε του αντροφόνου του Άρη·
µετά κι ο Ευρύπυλος, του Ευαίµονα πετάχτη ο γιος ο γαύρος,
κι ο Τεύκρος ύστερνά τεντώνοντας το λυγερό δοξάρι'
κι εκρύφτη στο σκουτάρι του Αίαντα, του γιου του Τελαµώνα'
κι όπως εκείνος το σκουτάρι του τραβούσε λίγο, ο Τεύκρος
παραµονεύοντας εδόξευε µες στο σωρό, κι εχτύπα
 κάποιον οχτρό' κι αυτός ως έπεφτε στη γη και ξεψυχούσε,

ο Τεύκρος, σαν παιδί στη µάνα του, χωνόταν πάλε πίσω
στον Αίαντα, που ξανά τον έκρυβε µε το λαµπρό σκουτάρι.
Ποιόν πρώτο από τους Τρώες εσκότωσεν ο άψεγος Τεύκρος τότε;
Τον Όρµενο και τον Ορσίλοχο, µετά τον Οφελέστη,
το ∆αίτορα και το Μελάνιππο, το θείο το Λυκοφόντη,
τον Αµοπάονα, του Πυλυαίµονα το γιο, και το Χροµίο.
Όλους αράδα εκεί τους έστρωσε στη γη την πολυθρόφα.
Τον είδε ο ρήγας Αγαµέµνονας και φράθηκε η καρδιά του,
απ' το δοξάρι του πως θέριζε γραµµή των Τρωών τους λόχους.
 Πήγε λοιπόν και στάθη δίπλα του κι έτσι µιλεί και κρένει:

«Τεύκρε ακριβέ µου, ρήγα ασύγκριτε και υγιέ του Τελαµώνα,
ρίχνε, µη στέκεις, κάποια ανάσαση να δώσεις στους Αργίτες,
να δώσεις και χαρά στον κύρη σου τον Τελαµώνα, που 'σουν
κλεφτόγεννό του και σε ανάστησε στο αρχοντικό του µέσα.
Μόχτα! Μακριά κι αν είναι, η δόξα του παντού ν' απλώσει τώρα.
Κι άκουσε ακόµα κάποιο λόγο µου, που θα τον δεις να γένει:
Αν η Αθηνά κι ο βροντοσκούταρος ο ∆ίας µια µέρα δώσουν
της Τροίας εγώ τ' οµορφοτείχιστο να ξεπατώσω κάστρο,
αρχοντοµοίρι εσένα ολόπρωτα µετά από µε θα δώσω,


τριπόδι θες, θες και στο αµάξι τους διπλά φαριά ζεµένα,
για και γυναίκα θες, αντάµα σου να πέφτει στο κλινάρι.»
Γυρνώντας τότε ο Τεύκρος ο άψεγος απηλογιά του δίνει:
«Υγιέ του Ατρέα τρανέ, και µόνος µου τόσην ορµή µια κι έχω,
τι µε κεντάς εσύ; Τη δύναµη που κλείνω στο κορµί µου
δεν κόβω' απ' τη στιγµή που διώξαµε στο κάστρο πίσω ετούτους,
µε το δοξάρι απ' το καρτέρι µου σκοτώνω οχτρούς αράδα.
Οχτώ έχω ως τώρα µακροµύτικες σαγίτες ρίξει, κι όλες

σε αντριγιωµένων γοργοπόδαρων εµπήχτηκαν τη σάρκα.
Μονάχα αυτόν να βρω δεν πέτυχα, το λυσσασµένο σκύλο!»
 Ως είπε τούτα, από την κόρδα του κι άλλη σαγίτα ρίχνει

στον Έχτορα αντικρύ, κι ολόκαρδα να τον πετύχει επόθεί'
µ' αντίς γι' αυτόν τον αψεγάδιαστο το Γοργυθίωνα βρίσκει,
του Πριάµου τον υγιό τον Ιµνοστο, κατάστηθα η σαγίτα.
Απ' την Αισύµη νύφη η µάνα του τον είχε γεννηµένα,
η Καστιάνειρα η πανέµορφη, θεά θαρρείς στο διώµα.
Κι ως γέρνει δίπλα το κεφάλι της στον κήπο η παπαρούνα,
που την εβάρυνε η ανοιξιάτικη δροσιά για κι ο καρπός της,
και το κεφάλι του όµοια απόγειρε, βαρύ απ' το κράνος, δίπλα.
Κι ο Τεύκρος τότε από την κόρδα του κι άλλη σαγίτα ρίχνει
 στον Έχτορα αντικρύ, κι ολόκαρδα να τον πετύχει επόθεί'

µα δεν τον πέτυχε, τι ο Απόλλωνας της ζάβωσε το δρόµο'
τον Αρχεπτόλεµο έτσι, του Έχτορα το γαύρο αλογολάτη,
µπροστά πού εχύνουνταν, εχτύπησε πα στο βυζί, στο στήθος·
κι από το αµάξι εκατρακύλησε και τ' άτια έκαµαν πίσω
τα γρήγορα, 'κι ευτύς παράλυσαν εκεί η ψυχή κι η αντρεία του.
Πίκρα µεγάλη για το σύντροφο τα σωθικά του Εχτόρου
πλακώνει, όµως εκεί τον άφησε, κι ας καίγουντα η καρδιά του'
και στον Κεβριόνη, δίπλα ποτ 'λαχε, τον αδερφό του κράζει,
τα νιόλουρα να πιάσει απ΄τ' άλογα, κι αυτός ακούει και τρέχει.
 Κι ο Έχτορας πήδηξε απ' τ'ολόφωτο το αµάξι απά στο χώµα

σκούζοντας άγρια, και φουχτώνοντας βαριά στο χέρι πέτρα
ίσια στον Τεύκρο απάνω εχίµιξε, ζητώντας να του ρίξει.
Πικρή σαγίτα εκείνος έβγαλεν απ' το σαγιτολόγο,
και την κοκιάζει απά στην κόρδα του, µα ως έκανε να σύρει,
στον ώµο ο κρανοσείστης Έχτορας, πα στο κλειδί, που στήθος
χωρίζει και λαιµό, κι ειν' άσκηµο το λάβωµα αυτού πάντα,
κει πάνω, ως του 'ριχνε, τον πέτυχε µε το τραχύ κοτρόνι
και σπάει την κόρδα του, και µούδιασε το χέρι στον αρµό του'
κι όπως σωριάστη γονατίζοντας, του φεύγει το δοξάρι.


Όµως ο µέγας Αίας το αδέρφι του δεν παρατάει πεσµένο,
µον' τρέχει οµπρός του και τον σκέπασε µε το σκουτάρι ολούθε.
Και τότε σκύψαν και τον σήκωσαν δυο γκαρδιακοί συντρόφοι,
ο αρχοντογέννητος Αλάστορας κι ο Μηκιστέας, του Εχίου
ο γιος, και τον πήγαιναν στ' άρµενα, κι αυτός βαριά εβογγούσε.
Ορµή καινούργια ο ρήγας του Ολύµπου βάζει στους Τρώες, κι εκείνοι

τους Αχαιούς γραµµή κυνήγησαν προς το βαθύ χαντάκι'
κι έτρεχε µες στους πρώτους ο Έχτορας, όλο καρδιά και πείσµα.
Πώς σκύλος λιόντα για αγριογούρουνο στρώνει µπροστά και τρέχει
µε πόδια γρήγορα, δαγκώνοντας ξοπίσω τα µεριά τους
 και τα καπούλια, και φυλάγεται στο στριφογύρισµά τους'

όµοια κι εκείνος τους µακρόµαλλους Αργίτες κυνηγούσε,
και κάθε τόσο κι έναν σκότωνε, τον πιο στερνό, ως έφευγαν.
Μα τα παλούκια πια σα διάβηκαν και το χαντάκι πέρα
µες στο φευγιό τουςκαι σκοτώθηκαν πολλοί απ' των Τρωών τα χέρια
έτσι κλεισµένοι δίπλα στ' άρµενα κρατιόντουσαν, και κράζαν
ο ένας του άλλου κουράγιο δίνοντας, και σήκωναν τα χέρια
και ξεφωνώντας τους αθάνατους ανακαλιόνταν όλους.
Και στριφογυρνά ο µέγας Έχτορας τα ωριότριχα άλογα του,
κι ως της Γοργόνας λες τα µάτια του για ως του αντροφόνου του Άρη.
 Κι όπως τους είδε, τους σπλαχνίστηκεν η κρουσταλλόχερη Ήρα,

και λόγια µίλησε ανεµάρπαστα στην Αθηνά γυρνώντας:
«Ωχού, του ∆ία του βροντοσκούταρου παιδί, να µη γνοιαστούµε
τους Αχαιούς, εδώ που χάνουνται, καν για στερνή φορά τους;
κι είναι γραφτό τους να 'βρουν θάνατο κακό και να χαθούνε
µόνο από ένούς τη λύσσα. Φρένιασε του Πρίαµου ο γιος αλήθεια,
ο Έχτορας, δε βαστιέται πιότερο, τόσο κακό που κάνει.»
Τότε η Αθηνά, η θεά η γλαυκόµατη, γυρνώντας αποκρίθη:
«Να 'ταν ετούτοςπώς θα το 'θελα!ζωή κι αντρεία να χάσει,
πεσµένος από χέρια Αργίτικα στη γη την πατρική του!
 Μα τώρα ο κύρης µου φρενιάζοντας κακά στο νου του κλώθει,

πίβουλος, φταίχτης πάντα, αµπόδιστρο σ' όποια βουλή κι αν πάρω.
Καί δε θυµάται εγώ πως γλίτωσα τόσες φορές το γιο του,
σαν ο Ευρυσθέας µε τις αγγαρείες του βαριά τον τυραννούσε;
κι έκλαιγε αυτός στα ουράνια ασκώνοντας την κεφαλή, και µένα
ψηλά απ' τα ουράνια ο ∆ίας µε πρόσταζε βοηθός του να κατέβω.
Όµως εγώ όλα αυτά αν τα κάτεχα µες στα βαθιά µου φρένα,
σύντας στον Άδη τον ξαπόστειλε τον κλειδαµπαρωµένο,
το σκύλο του άγριου του Άδη απ' το Έρεβος να πάει να φέρει απάνω,
τα κρεµαστά νερά δε γλίτωνε της Στύγας, όξω να 'βγει!


Τώρα µε όχτρεύεται και σύγκλινε στο θέληµα της Θέτης,
που του 'πεσε στα πόδια, του 'πιασε τα γένια, να τιµήσει
τον Αχιλλέα παρακαλώντας τον τον καστροπολεµίτη.
Μα θα 'ρθει µέρα Γλαυκοµάτα µου' που θα µε κράξει πάλε!
Ας είναι' τώρα τα µονόνυχα για σύνταξε άλογα µας,

κι εγώ στου ∆ία του βροντοσκούταρου θα τρέξω το παλάτι,
να βάλω του πολέµου τ' άρµατα, και τότε του Πριάµου
ο γιος, ο κρανοσείστης Έχτορας, θα ιδούµε αν θα γελάσει
από αναγάλλιαση, στα διάβατα καθώς µας δει της µάχης.
Αλήθεια, κάποιος Τρώας µε ξίγκια του και σάρκες θα χορτάσει
 όρνια και σκύλους, δίπλα πέφτοντας στ' Αργίτικα καράβια.»

Αυτά είπε, κι άκουσε τα λόγια της η κρουσταλλόχερη Ήρα,
και τ' άλογα µε βιάση εσύνταζε τα χρυσοχαλινάτα,
µες στις θεές η πρώτη, του τρανού του Κρόνου η θυγατέρα.
Πήρε η Αθηνά, του βροντοσκούταρου του ∆ία η κόρη, ωστόσο
και το αγανό µαντί της έβγαλε στο πατρικό παλάτι,
το πλουµιστό, που ατή της ύφανε µε τα δικά της χέρια.
Του ∆ία µετά φοράει το θώρακα του νεφελοστοιβάχτη
για τον πολύδακρο τον πόλεµο, και τ' άρµατα του βάζει.
Κι απά στο αµάξι τότε ανέβηκε το λιόφωτο, κι αδράχνει
 το δυνατό, βαρύ, θεόρατο κοντάρι, που σκοτώνει

όσους ηρώους του Τρανοδύναµου την κόρη έχουν θυµώσει.
Κι η Ήρα µε βιάση τότε τ' άλογα χτυπά µε το µαστίγι,
κι οι πύλες τ' ουρανού από µόνες τους βρόντηξαν, πού απ' τις Ώρες
φυλάγουνται· τι αυτές τον Όλυµπο και τα πλατιά τα ουράνια
πήραν χρέη µε σύγνεφο πυκνό να τ' ανοιγοσφαλνούνε.
Μέσα απ' αυτές τα µαστιγόλαµνα πέρασαν άτια τώρα.
Κι ο κύρης ∆ίας, ως τις αντίκρισεν από την Ίδα, οργίστη,
και τη χρυσόφτερη την Ίριδα µαντατοφόρα στέλνει:
«Ίριδα, τρέχα, γοργοπόδαρη, γύρνα τις πίσω, ανάντια
 να µη µου πάνε πια' τι αν πιάσουµε και χτυπηθούµε, αλί τους!

Κι ας τον ακούσουνε το λόγο µου, που σίγουρα θα γένει:
Τα γρήγορα φαριά στο αµάξι τους θα σακατέψω, πέρα
θα ρίξω εκείνες απ' το κάθισµα, θα σπάσω και τ' αµάξι'
κι ουδέ σε δέκα αναγυρίσµατα του χρόνου θα µπορέσουν
να γιάνουν οι πληγές, που πέφτοντας θ' ανοίξει ο κεραυνός µου'
η Γλαυκοµάτα µε τον κύρη της να µάθει να τα βάζει.
Μα µε την Ήρα δε συχύζοµαι κι ουδέ χολιάζω τόσο,
τι εκείνη στέκει πάντα αµπόδιστρο σ' ό,τι κι αν πω να κάνω.»
Αυτά είπε, κι η ανεµόποδη Ίριδα χιµάει µαντατοφόρα,


κι απ' τις κορφές της Ίδας έφτασε στον Όλυµπο το µέγα'
κι εκεί στου Ολύµπου του πολύκορφου καταµπροστά τις πύλες

τις βρήκε, κι είπε, ανακρατώντας τις, την προσταγή του ∆ία:
« Για που τραβάτε; Ποιο ξεφρένιασµα το νου σας συνεπήρε;
∆ε θέλει ο γιος του Κρόνου βόηθηση να δώστε στους Αργίτες.
Κι ακούστε τώρα τις φοβέρες του, που δε θα µείνουν λόγια:
Τα γρήγορα φαριά στο αµάξι σας θα σακατέψει, πέρα
θα ρίξει εσάς από το κάθισµα, θα σπάσει και τ' αµάξι·
κι ουδέ σε δέκα αναγυρίσµατα του χρόνου θα µπορέσουν
να γιάνουν οι πληγές, που πέφτοντας θ' ανοίξει ο κεραυνός του'
 η Γλαυκοµάτα µε τον κύρη της να µάθει να τα βάζει.

Μα µε την Ήρα δε συχύζεται κι ουδέ χολιάζει τόσο,
τι εκείνη στέκει πάντα αµπόδιστρο σ' ό,τι κι αν πει να κάνει.
Μα εσύ 'σαι ανήλεη, σκύλα αδιάντροπη, κουράγιο αν πάρεις τώρα
στο ∆ία κατάντικρα θεόρατο κοντάρι να σηκώσεις.»
Σαν είπε αυτά η γοργόποδη Ίριδα, µισεύει πίσω πάλε,
κι η Ήρα γυρνώντας στη γλαυκόµατη την Αθηνά της κάνει:
«Ωχού, του ∆ία του βροντοσκούταρου παιδί, πια εγώ δε θέλω
για τους θνητούς ν' αντιµαχόµαστε µε τον υγιό του Κρόνου.
Ποιος ζει απ' αυτούς και ποιος σκοτώνεται, σαν που το φέρνει η τύχη,
 πια δε µε νιάζεί' ο ∆ίας, τελεύοντας τα που 'χει στο µυαλό του,

σε ∆αναούς καί Τρώες ανάµεσα, καθώς ταιριάζει, ας κρίνει.»
Είπε, καί πίσω τα µονόνυχα γυρνούσε αλόγατά τους·
κι οι Τρώες ευτύς τα ωριότριχα έλυσαν απ' το ζυγό άλογα τους,
και τα 'δεσαν µπροστά απ' τ' αθάνατα παχνιά, µετά τ' άµάξι
γερτό στον τοίχο το αποκούµπησαν το λιόφωτο απ' αντίκρυ.
Κι εκείνες τράβηξαν στα ολόχρυσα θρονιά για να καθίσουν
µες στους θεούς τους αποδέλοιπους, µε πικραµένα σπλάχνα.
Κι ο κύρης ∆ίας µε το καλότροχο το αµάξι από την Ίδα
κίνησε κι έφτασε στον Όλυµπο, µες στα θεϊκά παλάτια.
 Κι ο µέγας Κοσµοσείστης τ' άλογα του ξέζεψε, και στήνει,

στη θέση του το αµάξι, κι άπλωσε το σκέπασµα από πάνω.
Κι ο βροντολάλος ∆ίας στ' ολόχρυσο θρονί του πάει καθίζει,
µε τα ποδάρια του τραντάζοντας τον Όλυµπο το µέγα.
Τότε η Ήρα κι η Αθηνά τραβήχτηκαν µακριά απ' το ∆ία και κάτσαν,
ξέχωρα αυτές, κι ουδέ του µίλησαν κι ουδέ και τον ρωτούσαν
µα κείνος το ψυχανεµίστηκε κι έτσι µιλάει και κρένει:
«Αθηνά κι Ήρα, τι µου κάθεστε τόσο βαριά θλιµµένες;
∆εν είναι δα που κουραστήκατε στη δοξαντρούσα µάχη
τους Τρώες σκοτώνοντας, που οχτρεύεστε τόσο άσπλαχνα κι οι δυο σας!

 Καθόλου! τι είναι αλήθεια ανίκητα τα χέρια µου κι η ορµή µου,

κι όλοι οι θεοί που ζουν στον Όλυµπο δε µε καταπονούνε.
Κρύος ιδρώτας πριν περέχυσε τα λιόκαλα κορµιά σας,
προτού αντικρίστε καν τον πόλεµο και τις φριχτές δουλειές του.
Ακούστε τώρα και το λόγο µου, που θα 'χε γίνει κιόλα:
Θα σας χτυπούσε αστραποπέλεκο, και πίσω µε τ' αµάξι
δε θα γυρνούσατε στον Όλυµπο, στ' αθάνατα ληµέρια.»
Αυτά είπε, κι η Αθηνά µουρµούρισε κλεφτάτα µε την Ήρα'
κοντά κοντά κάθονταν κι έκλωθαν κακά στους Τρώες κι οι δυο τους.
Αµίλητη η Αθηνά εκρατήθηκε και σώπαινε, κι ας τα 'χε
 µε τον πατέρα ∆ία, κι ας ένιωθε βαρύ θυµό στα φρένα.

Της Ήρας όµως εξεχείλισεν η οργή στο στήθος κι είπε:
«Υγιέ του Κρόνου τροµερότατε, τι λόγια αυτά που κρένεις;
Όλοι το ξέρουµε, ακατάλυτη πως είναι η δύναµη σου'
µα κι έτσι εµείς για τους πολέµαρχους θρηνούµε τώρα Αργίτες,
που 'ναι γραφτό τους να 'βρουν θάνατο κακό και να χαθούνε.
Ως το προστάζεις, απ' τον πόλεµο τραβούµε τώρα χέρι'
µ' άσε βουλή σωστή να βάλουµε στων Αχαιών τα στήθη,
να µη χαθούν δω πέρα σύψυχοι, µια κι έτσι τους οχτρεύτης.»
Και τότε ο ∆ίας της αποκρίθηκεν ο νεφελοστοιβάχτης:
 «Αύριο πουρνό τον τρανοδύναµο του Κρόνου υγιό, σα θέλεις,

µε πιο µεγάλη ακόµα µάνητα θα ιδείς, βοϊδοµάτη Ήρα,
πλήθος αρίφνητο απ' το Αργίτικο το ασκέρι ν' αφανίζεί'
τι ο γαύρος Έχτορας τον πόλεµο δεν είναι να σκολάσει,
πριν ο Αχιλλέας ο γοργοπόδαρος σκωθεί από τα καράβια,
τη µέρα εκείνη που στις πρύµνες τους τ' ασκέρια στριµωγµένα
θα στήσουν πόλεµο στου Πάτροκλου τρογύρα το κουφάρι.
Έτσι απ' τη Μοίρα ετούτα γράφτηκαν, κι εγώ την όργητά σου
καθόλου δεν ψηφώ, στην τελείωση της γης και του πελάγου
κι αν πορευτείς ακόµα, φτάνοντας κει που κάθονται ο Κρόνος


κι ο Ιαπετός, χωρίς να χαίρουνται του ήλιου το φως καθόλου
και τους αγέρηδες, τι ο Τάρταρος βαθύς τους περιζώνει'
µηδέ κι εκεί αν βρεθείς γυρίζοντας τον κόσµο, το θυµό σου
λογιάζω' τι άλλο δεν έγνώρισα πιο αδιάντροπο από σένα.»
Είπε, µα δεν του απηλογήθηκεν η κρουσταλλόχερη Ήρα.
Στον Ωκεανό σε λίγο ολόχρυσο του ήλιου το φως βυθίζει,
στην πλούσια γης απάνω σέρνοντας τη µαύρη νύχτα, κι ήταν

καηµός στους Τρώες το ηλιοβασίλεµα, για τους Αργίτες όµως
η νύχτα η σκοτεινή που πλάκωνε χαρά και τρισχαρά τους.
Κι ο τρανός Έχτορας σε σύναξη τους Τρώες µαζώνει τότε,
 στον ποταµό το βαθιοστρόβιλο, µακριά από τα καράβια,

σε ξάγναντο, που δεν το σκέπαζαν κουφάρια σκοτωµένων.
Κι από τ' αµάξια τους κατέβηκαν στη γη, για να γρικήσουν
τον ακριβό του ∆ία, τον Έχτορα· κι αυτός κοντάρι εκράτα
στο χέρι του σφιχτά εντεκάπηχο, που γυάλιζε ο χαλός του
χαλκένιος, και χρυσό τον έζωνε τρογύρα δαχτυλίδι.
Πάνω σ' αυτό ακουµπώντας άρχισε µέσα στους Τρώες να λέει:
« Ακούστε, Τρώες εσείς και ∆άρδανοι κι οι σύµµαχοι µας όλοι'
έλεγα τώρα πως θ' αφάνιζα και πλοία µαζί κι Αργίτες,
προτού στην Τροία την ανεµόδαρτη ξανά βρεθούµε πίσω.
 Μα το σκοτάδι µας επρόλαβε, κι αυτό 'ναι τους Αργίτες

και τα καράβια τους που γλίτωσε κοντά στο γυρογιάλι.
Πλάκωσε η µαύρη νύχτα' η χάρη της ας γένει' ελάτε τώρα
το δείπνο να γνοιαστούµε γρήγορα, και λύστε από τ' αµάξια
τ' αλόγατά σας τα καλότριχα, και βάλτε τους να φανέ'
και φέρτε βόδια εδώ και πρόβατα παχιά απ' το κάστρο µέσα
αµέσως τώρα, και µελόγλυκο κρασί να 'ρθεί γνοιαστείτε,
κι ακόµα και ψωµί απ' τα σπίτια σας· σωρό µαζεύτε ξύλα,
κι ολονυχτίς, την πουρνογέννητην Αυγή ως να ιδούµε, ας καίµε
φωτιές πολλές ολούθε, η λάµψη τους στον ουρανό να φτάνει.
 Μήπως οι Αργίτες οι µακρόµαλλοι λογιάσουν µες στη νύχτα

να φύγουν από δω, στης θάλασσας την πλατιά ράχη απάνω.
Όχι, δε θέλω δίχως πόλεµο ν' ανέβουν στα καράβια,
µόνο γυρνώντας ο καθένας τους να 'χει πληγή να γιάνει,
από σαγίτα ή καλοακόνιστο κοντάρι λαβωµένος,
την ώρα στο καράβι που 'µπαίνε, για να φοβούνται κι άλλοι
στους Τρώες τους αλογάδες πόλεµο πολύδακρο ν' ασκώνουν.
Κι ας διαλαλήσουν θεοφίλητοι σε όλο το κάστρο κράχτες,
τα νέα τ' αγόρια µε τους γέροντες τους ψαροµελιγγάτους
γύρω στου κάστρου τους θεόχτιστους να µαζωχτούνε πύργους'


και κάθε µια από τις γυναίκες µας τρανή φωτιά ν' ανάψει
µέσα στο σπίτι της' κι ας βάλουµε δικούς µας να φυλάνε,
κρυφά µην µπουν οχτροί στο κάστρο µας, όσο ο στρατός µας λείπει.
Έτσι να γίνουν, Τρώες αντρόκαρδοι, καθώς ορίζω τώρα.
Ειπώθη ο λόγος που συνταίριαζε στις ώρες που περνούµε'
τ' άλλα στους Τρώες τους αλογάρηδες θα πω ταχιά σα φέξει.

Θαρρώκι ο ∆ίας µε τους αθάνατους τους άλλους ας µ' ακούσουν
πώς τα σκυλιά από δω θα διώξουµε τα λαµιοσκοτωµένα,
που οι µαύρες Λάµιες να τους σκότωναν στα µαύρα τους καράβια!
Τη νύχτα τώρα αυτή ας κοιτάξουµε να καλοφυλαχτούµε,
 και το πουρνό, τα ξηµερώµατα, συνάρµατοι θα πάµε

τον άγριον Άρη να σηκώσουµε µπρος στα βαθιά καράβια.
Τότε θα µάθουµε αν ο αντρόκαρδος γιος του Τυδέα ∆ιοµήδης
θα διώξει πίσω εµένα απ' τ' άρµενα στο κάστρο, για εγώ πάλε
σκοτώνοντας τον αιµατόβαφα θα κουβαλήσω κούρσα.
Αύριο θα δείξει το κουράγιο του κι αν θα µπορέσει ατός του
να κρατηθεί µπρος στο κοντάρι µου' µ' από τους πρώτους λέω
θα πέσει λαβωµένος µε άµετρους τρογύρα του συντρόφους,
αύριο ταχιά στου ήλιου το χάραµα. Να 'ταν εγώ να ζούσα
για πάντα αθάνατος κι αγέραστος, να µε τιµούν κι εµένα
 ως την Παλλάδα ή τον Απόλλωνα τιµούν, όσο 'ναι αλήθεια

η µέρα αυτή κακά περίτρανα πως φέρνει στους Αργίτες.»
Αυτά είπε ο Έχτορας, και χούγιαξαν γρικώντας τον οι Τρώες·
και τα ιδρωµένα επήραν κι έλυσαν απ' το ζυγό άλογά τους,
και µε λουριά ο καθένας τα' δεσε στο αµάξι του αποδίπλα.
Και φέραν βόδια εκεί και πρόβατα παχιά απ' το κάστρο µέσα
πάνω στην ώρα, και µελόγλυκο κρασί να 'ρθεί γνοιάστηκαν,
κι ακόµα και ψωµί απ' τα σπίτια τους, και µάζεψαν και ξύλα'
και σφάζαν πλήθος στους αθάνατους σφαχτά χωρίς ψεγάδι.
Κι οι άνεµοι από τον κάµπο ανέβαζαν τη νόστιµη την κνίσα
 ψηλά στα ουράνια, µα οι τρισεύτυχοι θεοί δεν την γευόνταν,

κι ουδέ τη δέχουνταν, τι ολόκαρδα την άγια Τροία µισούσαν,
το ίδιο τον Πρίαµο τον πολέµαρχο και το λαό του ακέριο.
Όµως αυτοί, γεµάτοι ξέπαρση, στα διάβατα της µάχης
ολονυχτίς κάθονταν, κι άναβαν φωτιές πολλές κοντά τους.
Πως στο λαµπρό φεγγάρι ολόγυρα, ψηλά στα ουράνια, τ' άστρα
στράφτουν ολόφωτα, κι απάνεµος κρατιέται ολούθε ο αιθέρας,
καί γύρα οι βίγλες όλες φαίνουνται, τ' ακρόκορφα, οι λαγκάδες,
κι από τα ουράνια κάτω απέραντος ανοίγει ξάφνου ο αιθέρας,
κι ως όλα βγαίνουν τ' άστρα, ευφράθηκε βαθιά ο βοσκός στα φρένα'
 τόσες φωτιές οι Τρώες φεγγοβολές στο κάστρο οµπρός άναβαν,

αναµεσός στα πλοία τ' Αργίτικα και στα νερά του Ξάνθου.
Χίλιες φωτιές στον κάµπο εκόρωναν, κι ολόγυρα στη λάµψη
της κάθε µιας φωτιάς που εφούντωνε πενήντα Τρώες κάθονταν.
Καί πλάι στ' αµάξια εστέκαν τ' άλογα κι άσπρο κριθάρι ετρώγαν

και βίκο, πότε η Αυγή η χρυσόθρονη θα φτάσει καρτερώντας.
Ραψωδία Ι

Ιλιάδας Ι
Μετάφραση: Ν. Καζαντζάκη - Ι.Θ. Κακριδή
-Ι- Έτσι τη νύχτα οι Τρώες εφύλαγαν µα τους Αργίτες τρόµος

κρατούσε ανείπωτος, ο σύντροφος της παγερής φευγάλας,
κι αβάσταχτος καηµός εβάραινε τους πολεµάρχους όλους.
Μαζί δυο άνεµοι πώς ξεσήκωσαν φυσώντας απ' τη Θράκη,
πονέντες και βοριάς, το πέλαγο το ψαροθρόφο, ξάφνου
χιµώντας πάνω του, και γρήγορα µαυρίζοντας το κύµα
πυργώθη, και σωρός στοιβάχτηκαν στο ακρόγιαλο τα φύκια'
παρόµοια κι η καρδιά σπαράζουνταν στων Αχαιών τα στήθη.
Κι ωστόσο ο γιος του Ατρέα µε ολόβαρη καρδιά απ' την πλήθια πίκρα
 έτρεχε ολούθε, στους βοντόφωνους να δώσει διάτα κράχτες,

µε τ' όνοµά τους τους πρωτόγερους να κράξουν έναν έναν,
δίχως φωνές· κι ατός του γνοιάζουνταν µοχτώντας µες στους πρώτους.
Κι ως τούτοι εκάθισαν στη σύναξη βαριοθλιµµένοι, ασκώθη
θρηνώντας µπρος τους ο Αγαµέµνονας, σα µαύρη νεροµάνα,
που από ψηλά κρεµάει κατάγκρεµα τα σκοτεινά νερά της·
όµοια κι αυτός βαριά στενάζοντας µιλούσε στους Αργίτες:
« Φίλοι µου εσείς, Αργίτες άρχοντες και πρωτοκεφαλάδες,
ο ∆ίας, ο γιος του Κρόνου, µ' έµπλεξε σε συφορά µεγάλη,
ο ανέσπλαχνος, που πριν µου το 'ταξε και δέχτηκε, πριν πάρω
 πρώτα την Τροία την ωριοτείχιστη, να µη διαγύρω πίσω.

και τώρα δόλο µου 'στησε άσκηµο και µε προστάζει στο Άργος,
τόσο πολύ στρατό αφού ξέκανα, να γύρω ντροπιασµένος.
Έτσι µαθές στον παντοδύναµο του Κρόνου υγιό θ' αρέσει,
που πλήθος κάστρα ξεκεφάλισε και θα ξεκεφαλίσει
πλήθος ακόµα, τι στη δύναµη ποιος είναι που τον φτάνει;
Μα τώρα ελάτε, οµπρός, το λόγο µου ν' ακούσουµε όλοι θέλω:
Με τα καράβια πίσω ας γύρουµε στην ποθητή πατρίδα,
τι πια την Τροία δε θα την πάρουµε µε τις φαρδιές τις ρούγες!»
Έτσι µιλούσε, κι όλοι εκόµπιασαν και δεν έβγαζαν άχνα,


κι ώρα πολλή βουβοί εκρατιόντουσαν οι Αργίτες πικραµένοι'
αργά στο τέλος ο βροντόφωνος ∆ιοµήδης πήρε κι είπε:
«Με σένα πρώτα, Ατρείδη, έτσι άµυαλα που κρένεις, θα τα βάλω,
καθώς ταιριάζει µες στη σύναξη, και µη θυµώνεις, ρήγα.
Μια µέρα την αντρεία µου ντρόπιασες µπρος στους Αργίτες, κι είπες

κιοτής πως είµαι εγώ κι απόλεµος' µ' αν είµαι κι αν δεν είµαι,
απ' τους Αργίτες τόσο οι γέροντες όσο κι οι νιοι το ξέρουν.
Ήταν για να 'χεις δυο, µα σου 'δωκε µονάχα το 'να ο ∆ίας:
βασιλικιά τιµή σου εχάρισε την πιο τρανή στον κόσµο,
Όµως καθόλου αντρεία δε σου 'δωκε, που αξίζει πάνω απ' όλα.
 Φαντάστηκες στ' αλήθεια, αστόχαστε, των Αχαιών τους γόνους

τόσο κιοτήδες, τόσο απόλεµους, καθώς µας τα 'πες τώρα;
Μ' αν η ψυχή η δικιά σου επόθησε να γύρει στην πατρίδα,
τράβα, ανοιχτός ο δρόµος! Στέκουνται στο ακρόγιαλο σερµένα
πλήθος καράβια σου, που σ' έφεραν δω πέρα απ' τη Μυκήνα.
Όµως οι Αργίτες οι µακρόµαλλοι θα µείνουν δίχως άλλο,
της Τροίας το κάστρο ως να πατήσουµε- µ' αν θεν και τούτοι, ας µπούνε
στα πλοία κι ας φύγουν αρµενίζοντας στην ποθητή πατρίδα.
Μα εγώ κι ο Σθένελος τον πόλεµο κρατάµε, πια ως να βρούµε
της Τροίας την άκρα' τι µας έφερε θεού βουλή εδώ πέρα.»
 Είπε, κι οι γιοί αλάλαξαν σύψυχοι των Αχαιών, τα λόγια

του αλογατά ∆ιοµήδη ακούγοντας, και τον εκαµαρώναν.
και τότε ασκώθηκεν ο Νέστορας ο αλογολάτης κι είπε:
«Γιε του Τυδέα, περίσσια αντρόκαρδος και στη σφαγή λογιέσαι,
και στη βουλή τους συνοµήλικους όλους περνάς αλήθεια.
Κανένας Αχαιός το λόγο σου δε θ' αψηφήσει, κι ούτε
θ' αντιλογήσει, µα δεν έβγαλες το λόγο σου ως την άκρη.
Είσαι µαθές και νιος, θα ταίριαζε και γιος δικός µου να 'σαι,
ο πιο µικρός, µα ειν' οι κουβέντες σου περίσσια µυαλωµένες,
τι στους ρηγάδες όσα µίλησες των Αχαιών σωστά 'ναι.
 Όµως εγώ είµαι γεροντότερος, λοιπόν θα τα ξηγήσω

τα πάντα ως πέρα, όσα εστοχάστηκα' τα λόγια µου κανένας,
µηδέ κι ο αφέντης ο Αγαµέµνονας θαρρώ δε θ' αψηφήσει.
Άσογος, άσπιτος, παράνοµος, που χαίρεται αν ξεσπάσει
σε φίλους και δικούς ανάµεσα ξεφρενιασµένη αµάχη.
Μα ή µαύρη νύχτα τώρα επλάκωσεν' η χάρη της ας γένει'
πάµε το δείπνο να συντάξουµε, κι ας κάτσουν χώρια χώρια
οι βάρδιες έξω απ' το καστρότειχο, πλάι στο ανοιχτό χαντάκι.
Αυτή 'ναι για τους νιους η διάτα µου' µα εσύ ξεκίνα πρώτος,
υγιέ του Ατρέα, τι εσύ κι απ' όλους µας πιο βασιλιάς λογιέσαι·


και στρώσε τάβλες για τους γέροντες' περίσσια αυτό πρεπό σου'
κρασί γιοµάτα ειν' τα καλύβια σου, που Αργίτικα καράβια
οληµερίς περνούν το πέλαγο και φέρνουν απ' τη Θράκη'
κι είναι δικό σου κάθε φίλεµα, τι σε πολλούς ορίζεις.
Κι ως συναχτούµε τόσοι γέροντες, θ' ακούσεις όποιον δώκει

την πιο καλή βουλή' τι σ' όλους µας βαριά πλακώνει ανάγκη
από σωστή βουλή και φρόνιµη' τι δίπλα στ' αρµενά µας
πλήθιες φωτιές οι οχτροί µας άναψαν ποιος να χαρεί µε τούτα;
Αύτη τη νύχτα για αφανίστηκε για γλίτωσε τ' ασκέρι.»
Είπε, κι αυτοί, γρικώντας, πρόθυµα συνάκουσαν το λόγο'
 κι οι βάρδιες έξω απ' το καστρότειχο µε τ' άρµατα τους τρέχαν,

άλλοι κοντά στο γιο του Νέστορα, τον άρχο Θρασυµήδη,
στον Ιάλµενο και στον Ασκάλαφο, του Άρη τους γιους, καµπόσοι,
και στο Μηριόνη και στο ∆ήπυρο, στο θείο το Λυκοµήδη,
το γιο του Κρέοντα, κι άλλοι απόµειναν στον Αφαρέα τρογύρα.
Εφτά ήταν οι άρχοι στους βαρδιάτορες, κι από εκατό καθέναν
άγουροι ακλούθουν, και στα χέρια τους µακριά κοντάρια έσφιγγαν.
Στη µέση απ' το τειχί ως εκάθισαν κι απ' το χαντάκι τότε,
φωτιές ανάψανε, και σύνταζε το δείπνο του ο καθένας.
Κι ωστόσο ο γιος του Ατρέα τους γέροντες των Αχαιών συνάζει,
 και στο καλύβι του τους έστρωσε χορταστικό τραπέζι.

Και κείνοι ευτύς οµπρός τους στα έτοιµα φαγιά τα χέρια άπλωσαν.
Και σύντας του πιοτού θαράπεψαν και του φαγιού τον πόθο,
πρώτος ο γέροντας ο Νέστορας, που η γνώµη του είχε δείξει
και πριν ή πιο καλή, στοχάστηκε βουλή καινούργια πάλε,
κι έτσι τους µίλησε καλόγνωµος κι αναµεσό τους είπε:
«Υγιέ του Ατρέα, τρανέ Αγαµέµνονα, ρηγάρχη τιµηµένε,
αρχή και τέλος πέφτει ο λόγος µου σε σένα, πλήθος που 'χεις
λαούς και κυβερνάς, και σου 'βαλε στη φούχτα ο ∆ίας, ρηγάρχη,
βασιλικό ραβδί και δύναµη, το δίκιο για να κρίνεις.
 Κι έχεις χρέη να πεις το λόγο σου, ν' ακούσεις τον δικό µας,

κι ακόµα, πιο σωστά αν κανένας µας µιλήσει, ν' ακλουθήξεις
τη γνώµη του' δικό σου διάφορο, κι ας είναι ο λόγος άλλου.
Λοιπόν ακούστε τι µου εικάζεται το πιο σωστό πως είναι'
άλλος κανείς βουλή καλύτερη δε δύνεται να δώσει
απ' τη δικιά µου, που και σήµερα και πριν την είχα πάντα,
απ'την ηµέρα, αρχοντογέννητε, που πήγες στου Αχιλλέα
και µ' όλο το θυµό του του άρπαξες τη Βρισοπούλα κόρη,
δίχως και µεις να θέµε' µόχτησα τότε κι εγώ ζητώντας
ν' αλλάξεις γνώµη' εσύ όµως άκουσες της πέρφανης καρδίας σου,


κι αυτόν που τίµησαν οι αθάνατοι, τον πιο αντρειωµένο απ' όλους,
τον καταφρόνεσες και του άρπαξες το άρχοντοµοίρΐ' ωστόσο
και τώρα πως θα τον µερώσουµε να ιδούµε, το θυµό του

µε πλούσια δώρα µαλακώνοντας και µε µελένια λόγια.»
Κι ο πρωταφέντης Αγαµέµνονας γυρνώντας του αποκρίθη:
«Τα που 'φταιξα αραδιάζεις, γέροντα, και ψέµατα δεν είναι'
το διαλαλώ κι εγώ: τυφλώθηκα! Μεγάλο αντιζυγιάζει
ασκέρι εκείνος που αγαπήθηκε περίσσια από το ∆ία.
Όµοια και τώρα, ετούτον τίµησε χτυπώντας τους Αργίτες.
Όµως µια κι έφταιξα κι ακλούθηξα τις στραβοκεφαλιές µου,
 να τα βολέψω θέλω, δίνοντας ξεπλερωµή µεγάλη.

Ακούστε µε όλοι, τα περίλαµπρα να νοµατίσω δώρα:
Εφτά τριπόδια αγκίνιαστα, είκοσι στραφταλιστά λεβέτια,
δίσκους χρυσάφι δέκα, δώδεκα καλοθρεµµένους µαύρους
στεφανοφόρους, που αγωνίστηκαν στο δρόµο και νικήσαν.
Με δίχως χτήµατα δε θα' µένε που θα 'παιρνε όλα τούτα,
µήτε καθόλου το αξετίµητο θα του 'λειπε χρυσάφι,
αν είχε τα όσα τ' άτια µου 'φεραν απ' τους αγώνες πλούτη.
Κι εφτά γυναίκες που αψεγάδιαστες κατέχουν τέχνες δίνω,
Λέσβισσες, που όντας την καλόχτιστη πάτησε Λέσβο ατός του,
 µου τις διάλεξαν, και το ταίρι τους στην οµορφιά δεν είχαν.

Κι αυτές θα δώσω, κι από πάνω τους την που του πήρα τότε,
τη Βρισοπούλα κόρη, δίνω του' κι όρκο τρανό του κάνω,
πως δεν ανέβηκα στην κλίνη της, δεν έσµιξα µαζί της,
καθώς το συνηθίζουµε όλοι µας στη γη, γυναίκες κι άντρες.
Αυτά θα τα 'χει ευτύς· κι αργότερα, σαν οι θεοί µας δώσουν
το µέγα κάστρο να πατήσουµε του Πρίαµου, και τα κούρσα
οι Αργίτες βάλουµε στο µοίρασµα, τότε ο Αχιλλέας ας έρθει
και το καράβι του µε µάλαµα και µε χαλκό ας φορτώσει·
κι ατός του της Τρωάδας είκοσι γυναίκες ας διαλέξει,
 που µοναχά η Ελένη η Αργίτισσα να τις περνά στα κάλλη.

και στο Άργος πίσω το πολύκαρπο σα γύρουµε, γαµπρός µου
να γίνει, και τιµή περίτρανη θα του 'χω, σαν του Ορέστη,
που χαϊδεµένος µου ανασταίνεται µες σε αρχοντιά µεγάλη.
Τρεις θυγατέρες στο παλάτι µου το καλοστεριωµένο,
τη Λαοδίκη, την Ιφιάνασσα και τη Χρυσόθεµη, έχω.
Ποια θέλει απ' όλες; αξαγόραστη να µου την πάρει, να 'χει
ταίρι ακριβό να πάει στου κύρη του' κι εγώ πολλά θα δώσω
προικιά από πάνω, όσα δεν έδωκε στην κόρη του κανένας.
και πολιτείες εφτά πεντάµορφες να πάρει απάνω στ' άλλα,


την Καρδαµύλη, τον ολόχλωρην Ιρή και την Ενόπη,
την άγια τη Φηρά, την όµορφη την Αίπεια, και την Άνθεια

µε τα λιβάδια, και την Πήδασο την πολυκληµατούσα'
κι είναι όλες στο γιαλό, στο σύνορο της αµµουδάτης Πύλος'
και µέσα ζούνε πολυπρόβατοι και πολυγελαδάροι
νοικοκυραίοι, που σαν αθάνατο θα τον τιµούν µε δώρα,
και θα πλερώνουν και δοσίµατα, σα ρήγας τους που θα 'ναι.
Αυτά θα του 'δινα, αν τη µάνητα σκολάσει. Μ' ας µερώσει!
Ο Άδης µονάχα µένει αµέρωτος κι αλύγιστος, για τούτο
πιότερο απ' όλους τους αθάνατους του 'χουν οι άνθρωποι αµάχη.
 Ας κάνει τώρα το χατίρι µου, τι πιο τρανός λογιέµαι

ρήγας εγώ, κι αν πεις τα χρόνια µου, περνούνε τα δικά του.»
Κι απηλογιά ο γερήνιος Νέστορας του δίνει ο αλογολάτης:
«Υγιέ του Ατρέα, τρανέ Αγαµέµνονα, ρηγάρχη τιµηµένε,
στον Αχιλλέα τα δώρα που 'ταξες, του πεταµού δεν είναι.
Ελατέ, διαλεχτούς να στείλουµε, να τρέξουν στο καλύβι,
και του Πηλέα το γιο να σµίξουνε, τον Αχιλλέα, µε βιάση.
Όποιους διαλέξω τώρα, πρόθυµα ν' ακούσουν. Μην αργούµε!
Ο αρχοντογέννητος ο Φοίνικας να σύρει πρώτος πρώτος,
κι ο µέγας Αίας κι ο αρχοντοθώρητός µαζί Οδυσσέας να πάνε,
 και πίσω να 'ρχουνται οι διαλάληδες, ο ίδιος κι ο Ευρυβάτης.

Φέρτε νερό και για τα χέρια µας, κι άκρα σιγή προστάχτε,
στο ∆ία παράκληση να κάνουµε, για να µας συµπονέσει.»
Έτσι είπε αυτός, και σ' όλους άρεσαν τα λόγια του που άκουσαν
κι οι κράχτες πήραν και τους έχυναν νερό στα χέρια πάνω'
και τα κροντήρια τα παιδόπουλα κρασί τα ξεχείλισαν,
και σε όλους τα ποτήρια γιόµωσαν, απ' τις σπονδές ν' αρχίσουν.
Κι ως κάναν τις σπονδές κι ευφράθηκαν όσο πιοτό ποθούσαν,
απ' τα καλύβια του Αγαµέµνονα, του γιου του Ατρέα, κινούνε'
κι ο γέρο αλογολάτης Νέστορας διπλοπαράγγελνέ τους,
 και σ' όλους έγνεφε, µα πιότερο στον Οδυσσέα, να κάνουν

ό,τι µπορούν, τη γνώµη του άψεγου γιου του Πηλέα ν' αλλάξουν.
Πήραν αυτοί του πολυτάραχου γιαλού τον άµµον άµµο,
κι όλο προσεύκουνταν στον άρχοντα της γης, τον Κοσµοσείστη,
να κάνουν του Αχιλλέα την πέρφανη ψυχή ν' αλλάξει γνώµη.
Κι ως τέλος στα καλύβια κι άρµενα των Μυρµιδόνων φτάσαν,
να φραίνεται τον βρήκαν µε όµορφη, πολύπλουµη κιθάρα,
γλυκόφωνη, που ο καβαλάρης της ξεχώριζε ασηµένιος
κουρσός δικό του, του Ηετίωνα σαν πάτησε το κάστρο.
Με αύτη φραινόταν τώρα κι έψελνε παλικαριές µεγάλες.

 Κι ο Πάτροκλος αντίκρα εκάθουνταν, δίχως µιλιά, µονάχος,

και καρτερούσε, το τραγούδι του πότε ο Αχιλλέας θα πάψει.
Κι αυτοί εσιµώσαν ο αρχοντόγεννος µπροστά Οδυσσέας τραβούσε
κι οµπρός του στάθηκαν. Ξαφνιάστηκεν εκείνος και πετάχτη
απ' το σκαµνί που ως τώρα έκάθουνταν, κρατώντας την κιθάρα.
Το ίδιο κι ο Πάτροκλος θωρώντας τους να φτάνουν προσηκώθη.
Κι είπε ο Αχιλλέας ο φτεροπόδαρος καλωσορίζοντας τους:
« Γεια και χαρά σας! (κάποια θα 'σφιξεν ανάγκη)· απ' τους Αργίτες
εσάς λογιάζω φίλους πιότερο, κι ας είµαι θυµωµένος.»
Είπε ο Αχιλλέας, και τους συνέµπασε πιο µέσα στο καλύβι,
 και σε θρονιά τους καλοσκάµνισε, σε πορφυρένια πευκιά,

Κι ευτύς γυρνώντας λέει στον Πάτροκλο, που 'στεκε εκεί κοντά του:
«Κροντήρι στήσε µεγαλύτερο, γιε του Μενοίτιου, κι έλα,
πιο δυνατό συγκέρνα το κρασί, και µοίρασε και κούπες,
τι οι πιο ακριβοί µου φίλοι εκόπιασαν στη στέγη µου από κάτω.»
Είπε, κι ο Πάτροκλος του ακράνη του συναγρικάει το λόγο.
Κι αυτός τρανό σανίδι ακούµπησε µπρος στης φωτιάς τη λάµψη,
κι απάνω του την πλάτη ολόπαχης γίδας κι αρνιού πιθώνει,
και ράχη ακόµα απ' αγριογούρουνο, που γυάλιζε του πάχους.
Και του κρατούσεν ο Αυτοµέδοντας, το κρέας να κόψει εκείνος.
 Κι αφού το λιάνισε, το πέρασε τρογύρα από τις σούβλες'

κι ο Πάτροκλος ο ισόθεος άναβε φωτιά µεγάλη ωστόσο.
Και σύντας η φωτιά κατάκατσε κι η φλόγα της µαράθη,
στρώνει τη θράκα κι από πάνω της τις σούβλες βάζει αράδα,
κι ανασηκώνοντας πασπάλισε θεϊκό στο κρέας αλάτι.
Και σύντας το 'ψήσε και τ' άπλωσε πα στο σανίδι, επήρε
ψωµί και µοίρασεν ο Πάτροκλος σ' ώρια πανέρια µέσα'
το κρέας ωστόσο στο τραπέζι τους το µοίραζε ο Αχιλλέας.
Μετά κι ατός του αντίκρυ εκάθισε στον Οδυσσέα, στον τοίχο
τον άλλον πλάι, κι είπε του Πάτροκλου για τους θεούς να κάνει


θυσία, και κείνος τα δοσίµατα στις φλόγες µέσα ρίχνει.
Και τούτοι ευτύς οµπρός τους στα έτοιµα φαγιά τα χέρια άπλωσαν.
και σύντας του πιοτού θαράπεψαν και του φαγιού τον πόθο,
γνέφει µεµιάς ο Αίας του Φοίνικα' µα το 'νιωσε ο Οδυσσέας
και το ποτήρι του γεµίζοντας το άσκώνει του Αχιλλέα:
« Γεια σου, Αχιλλέα! ∆ε µας απόλειψαν τ' αρχοντικά τραπέζια,
και στο καλύβι του Αγαµέµνονα, του γιου του Ατρέα, και τώρα
εδώ κοντά σου' πλήθος έχουµε καλά µαθές να φάµε.
Μα ο νους µας τώρα σε ξεφάντωσες και σε χαρές δεν είναι'

τι συφορά τρανή, αρχοντόγεννε, θωρούµε να πλακώνει
 και τρέµουµε, τα καλοκούβερτα καράβια αν θα γλιτώσουν,

για θα χαθούν, ποιος ξέρει, τ' άρµατα στα χέρια σου αν δεν πάρεις'
τι οµπρός στα πλοία και στο καστρότειχο τ' ορδί τους έχουν τώρα
ριγµένο οι Τρώες οι λιονταρόκαρδοι κι οι ξακουστοί σύµµαχοι'
κι εκεί που κάτσαν πλήθος άναψαν φωτιές, και λεν πως τώρα
πια δε βαστούµε, µόνο στ' άρµενα τα µαύρα θα µας ρίξουν.
Κι ο ∆ίας, ο γιος του Κρόνου, αστράφτοντας, καλότυχα σηµάδια
τους δείχνει. Ξεπαρµένος ο Έχτορας µες στην τρανήν ορµή του
µανιάζει, κι έβαλε τα θάρρη του στο ∆ία, και µήτε ανθρώπους
µήτε θεούς ψηφάει· τι αλάγιαστη τον έχει πιάσει λύσσα.
 Και την Αυγή το γρηγορότερο να φέξει ανακαλιέται'

τι φοβερίζει τ' αντικόρακα των καραβιών να κόψει,
κι άγρια φωτιά να βάλει στ' άρµενα, και τους Αργίτες όλους
εκεί στο πλάι τους, ως θα πνίγουνται µες στον καπνό, να σφάξει.
Φόβος τρανός κρατάει τα φρένα µου, πως οι θεοί θ' ακούσουν
και θα τελέψουν τις φοβέρες του, κι εµάς η µοίρα γράφει
µακριά από το Άργος το αλογόθροφο στην Τροία ν' αφανιστούµε.
Για σήκω, αργά κι ας είναι, απόφαση να πάρεις, τους Αργίτες,
που βασανίζουνται απ' τον τάραχο των Τρωών, να τους γλιτώσεις.
Ατός σου κάποτε θα θλίβεσαι και πια δε θα 'ναι τρόπος
 στο κακό που 'γινε θαράπαψη να βρεις' πιο πριν στοχάσου

τους ∆αναούς πώς θα τους γλίτωνες απ' την κακιά την ώρα.
Φίλε καλέ, το τι σ' αρµήνεψεν ο κύρης σου ο Πηλέας,
από τη Φθία στον Αγαµέµνονα σα σ' έστελνε, θυµάσαι;
,,Στην Αθηνά τη νίκη χρωστά τη, παιδί µου, και στην Ήρα'
αν θεν αυτές, νικάς' την πέρφανη καρδιά σου εσύ ανακράτα
στο στήθος' το γλυκό το φέρσιµο ποτέ µαθές δε βλάφτει'.
Και δίνε τέλος στις κακότροπες µαλιές, οι Αργίτες όλοι,
νιοι και γερόντοι, ακόµα πιότερο να σε τιµούν στ' ασκέρι."
Τέτοια σε αρµήνευεν ο γέροντας, µα το ξεχνάς' ωστόσο


καν τώρα το θυµό παράτησε τον άγριο' σου χαρίζει
δώρα που αξίζουν ο Αγαµέµνονας, τη µάνητα αν σκολάσεις.
Κι αν θες αφτί να βάλεις, άκουσε, κι εγώ θα σου αραδιάσω
όλα τα σου 'ταξε ο Αγαµέµνονας µες στο καλύβι δώρα:
Εφτά τριπόδια αγκίνιαστα, είκοσι στραφταλιστά λεβέτια,
δίσκους χρυσάφι δέκα, δώδεκα καλοθρεµµένους µαύρους
στεφανοφόρους, που αγωνίστηκαν στο δρόµο και νικήσαν.
Με δίχως χτήµατα δε θα 'µένε που θα 'παιρνε όλα τούτα,
µήτε καθόλου το αξετίµητο θα του 'λειπε χρυσάφι,

αν είχε τα όσα τ' άτια του 'φεραν απ' τους αγώνες πλούτη.
 Κι εφτά γυναίκες που αψεγάδιαστες κατέχουν τέχνες δίνει,

Λέσβισσες, που όντας την καλόχτιστη πάτησες Λέσβο ατός σου,
του τις διάλεξαν, και το ταίρι τους στην οµορφιά δεν είχαν.
Κι αυτές θα δώσει, κι από πάνω τους την που σου πήρε τότε,
τη Βρισοπούλα κόρη, δίνει σου' κι όρκο τρανό σου κάνει,
πως δεν ανέβηκε στην κλίνη της, δεν έσµιξε µαζί της,
καθώς το συνηθίζουµε όλοι µας στη γη, γυναίκες κι άντρες.
Και τούτα τώρα ευτύς· κι αργότερα, σαν οι θεοί µας δώσουν
το µέγα κάστρο να πατήσουµε του Πριάµου, και τα κούρσα
οι Αργίτες βάλουµε στο µοίρασµα, τότε να 'ρθείς ατός σου,
 το πλοίο σου µε χαλκό και µάλαµα περίσσιο να φορτώσεις.

Κι ατός σου της Τρωάδας είκοσι γυναίκες να διαλέξεις,
που µοναχά η Ελένη η Αργίτισσα να τις περνά στα κάλλη.
Και στο Άργος πίσω το πολύκαρπο σα γύρουµε, γαµπρός του
να γίνεις, και τιµή περίτρανη θα σου 'χει, σαν του Ορέστη,
που χαϊδεµένος του ανασταίνεται µες σε αρχοντιά µεγάλη.
Τρεις θυγατέρες στο παλάτι του το καλοστεριωµένο,
τη Λαοδίκη, την Ιφιάνασσα και τη Χρυσόθεµη, έχει.
Ποια θες απ' όλες; αξαγόραστη να του την πάρεις, να 'χεις
ταίρι ακριβό να πας στου κύρη σου' κι αυτός πολλά θα δώσει
 προικιά από πάνω, όσα δεν έδωκε στην κόρη του κανένας.

και πολιτείες εφτά πεντάµορφες να πάρεις πάνω στ' άλλα,
την Καρδαµύλη, την ολόχλωρην Ιρή και την Ενόπη,
την άγια τη Φηρά, την όµορφη την Αίπεια, και την Άνθεια
µε τα λιβάδια, και την Πήδασο την πολυκληµατούσα'
κι είναι όλες στο γιαλό, στο σύνορο της αµµουδάτης Πύλος'
και µέσα ζούνε πολυπρόβατοι και πολυγελαδάροι
νοικοκυραίοι, που σαν αθάνατο θα σε τιµούν µε δώρα,
και θα πλερώνουν και δοσίµατα, σα ρήγας τους που θα 'σαι.
Αυτά θα σου 'δινε, αν τη µάνητα θελήσεις να σκολάσεις.


Μ' αν τον υγιό του Ατρέα κατάκαρδα µισείςκι αυτόν τον ίδιο
κι ό,τι σου δίνεικαν το Αργίτικο το ασκέρι εσύ σπλαχνίσου,
που τυραννιέται στα ληµέρια του' κι αυτοί τιµή θα σου 'χουν
σάµπως θεό, και δόξα ασύγκριτη µπροστά τους θα κερδέψεις'
τι τώρα εσύ µπορείς τον Έχτορα να θανατώσεις, σύντας
έρθει κοντά σου µες στη λύσσα του, τι λέει δε βρίσκεται όµοιος
µ' αυτόν µες στους Αργίτες που άραξαν εδώ µε τα καράβια.»
Τότε ο Αχιλλέας ο φτεροπόδαρος του απηλογήθη κι είπε:

«Γιε του Λαέρτη αρχοντογέννητε, πολύτεχνε Οδυσσέα,
πρεπό'ναι καθαρά και ξάστερα να σου µιλήσω τώρα,
 ποιας γνώµης είµαι και τα πράµατα σαν ποιο θα πάρουν τέλος'

για να µην κάθεστε ολοτρόγυρα και παίρνετε τ' αφτιά µου
καθένας κι απ' αλλού' τι οχτρεύοµαι σαν και τις πύλες του Άδη
εκείνον που άλλα κρύβει µέσα του κι άλλα απ' το στόµα βγάζει.
Λοιπόν ακούστε, τι µου εικάζεται το πιο σωστό πως είναι:
Έµενα λέω µήτε ο Αγαµέµνονας τη γνώµη θα γυρίσει,
µήτε κι Αργίτης άλλος' τι άπαφτα µέρα και νύχτα ως τώρα
που τους οχτρούς χτυπώντας πάλευα, σαν τι ήταν τ' όφελός µου;
Για πολεµάς για πίσω εστάθηκες, ίδια µερίδα παίρνεις'
όµοια τιµή χαιρόµαστε όλοι µας, κιοτήδες κι αντρειωµένοι'
 πολυκαµάτης κι ανεπρόκοπος, κι οι δυο πεθαίνουµε ίδια.

Ποιο κέρδος έχω, τόσα βάσανα που 'χω τραβήξει ως τώρα,
στις µάχες τη ζωή µου παίζοντας χωρίς να ξαποσταζω;
Η κλωσοµάνα πως στ' αφτέρουγα πουλιά της, µόλις βρίσκει
θροφή, τη δίνει, κι ουδέ νοιάζεται σπυρί γι' αυτή αν θα µείνει'
όµοια κι εγώ νυχτιές εγνώρισα περίσσιες δίχως ύπνο,
και πολεµώντας µέρες πέρασα στο γαίµα βουτηγµένες,
κι όλο χτυπιόµουν µε άντρες που 'θελα τα ταίρια τους να πάρω.
Με τα καράβια κάστρα δώδεκα πάτησα ως τώρα ατός µου,
κι έντεκα λέω πεζός, διαβαίνοντας την καρπερή Τρωάδα'
 κι απ' όλα τούτα εγώ εξεδιάλεγα πολλά και πλούσια κούρσα,

κι όλα ως γυρνούσα του Αγαµέµνονα τα χάριζα' κι εκείνος,
ο γιος του Ατρέα, ξοπίσω µένοντας στα γρήγορα καράβια,
ως τα δεχόταν, λίγα εµοίραζε, πολλά κρατούσε, κι άλλα
σε αρχόντους και ρηγάδες τα 'δινε, το µερτικό τους να 'χουν.
Οι άλλοι το κράτησαν απείραχτο, µονάχα εµένα απ' όλους
το πήρε, κι έχει τη γυναίκα µου την ακριβή' µα τώρα
ας την κοιµάται κι ας τη χαίρεται. Γιατί χτυπιούνται αλήθεια
οι Τρώες κι οι Αργίτες; γιατί µάζεψε κι έφερε εδώ τ' ασκέρι
ο γιος του Ατρέα; Για την ωριόµαλλην Ελένηή µήπως όχι;


Οι Ατρεΐδες µόνο στις γυναίκες τους απ' όλους τους ανθρώπους
έχουν αγάπη; Ποιος καλόγνωµος και µυαλωµένος άντρας
δε νιώθει αγάπη και δε γνοιάζεται το ταίρι του; και τούτη
όµοια κι εγώ περίσσια αγάπησα, κι ας ήταν σκλαβοπούλα.
Μ' αφού µου πήρε ξεγελώντας µε το αρχοντοµοίρι, τώρα
πια ας µη ζήτα από µένα τίποτα' δε µε γελάει, τον ξέρω.
Με σε, Οδυσσέα, και τους επίλοιπους ρηγάδες ας φροντίσει
πώς θα γλιτώσει τα καράβια σας απ' τη φωτιά την άγρια.

∆ίχως εµένα πλήθος έφτιασε δουλειές αλήθεια κιόλα
µε το καστρότειχο που σήκωσε και το φαρδύ, το µέγα
 χαντάκι που άνοιξε και φύτεψε παλούκια στις πλαγιές του.

Μα κι έτσι την ορµή δε δύνεται του αντροφονιά του Εχτόρου
να κόψει' ωστόσο εγώ σα µάχουµουν µαζί µε τους Αργίτες,
µακριά από τα τειχιά τους δείλιαζε να πολεµήσει εκείνος'
µόνο ως το δρυ κι ως τη Ζερβόπορτα να φτάσει αποκοτούσε,
και µια φορά που οµπρός µου στάθηκε, τη γλίτωσε από τρίχα.
Μα τώρα µε το θείο τον Έχτορα να πολεµώ δε θέλω'
στο ∆ία και σε όλους τους αθάνατους ταχιά θυσία θα κάνω
και στο γιαλό θα ρίξω τ' άρµενα, θα τα καλοφορτώσω,
και τότε πια θα ιδείς, αv γνοιάζεσαι και θες, σα φέξει η µέρα,
 στον ψαροθρόφο απάνω Ελλήσποντο να φεύγουν τ' άρµενα µου,

κι οι ναύτες στα κουπιά να κάθουνται µε προθυµία µεγάλη.
Κι αν πρίµο ο Κοσµοσείστης δώσει µας καιρό, στη Φθία την πλούσια
σε τρεις µονάχα µέρες φτάνουµε' κι έχω αγαθά εκεί πέρα
πολλά, που αφήκα εδώ σαν έφταναπου να µην είχα σώσει!
Κοκκινωπό χαλκό και µάλαµα κι άλλο από δω θα φέρω,
και σίδερο ψαρί κι ωριόζωνες γυναίκεςόσα επήρα.
και µοναχά το αρχοντοµοίρι µου µε το έτσι-θέλω πίσω
αυτός που το 'δωκε, ο Αγαµέµνονας, µου το 'χει αρπάξει, ο ρήγας.
Ό,τι γρικήστε τώρα πέστε το στο γιο του Ατρέα γυρνώντας,
 Σε όλους µπροστά, για να θυµώσουνε µαζί του κι οι άλλοι Αργίτες,

ακόµα αν λογαριάζει κάποιον τους να ξεγελάσει, τι είναι
και µένει αποκορφής ξαδιάντροπος! Με όση µαθές κι αν έχει
σκυλίσια αδιαντροπιά, κατάµατα και πώς να µε αντικρίσει;
Μαζί του πια ποτέ δεν έρχοµαι σε λόγια για σε πράξη,
γιατί µε γέλασε, µε αδίκησε. Καλά τη µια, µα κι άλλη ·
δε µε αναµπαίζει µε τα λόγια του' µα ό,τι του δόξει ας κάνει,
που να µη σώσει! τι ο βαθύγνωµος ο ∆ίας το νου του επήρε.
Κι όλα τα δώρα του τα οχτρεύοµαι και για σκουπίδια τα 'χω.
Κι αν µου 'δινε και δέκα κι είκοσι φορές πιο πλήθια απ' ό,τι


το βιος του τώρα ακέριο, κι έβαζε κι άλλα από πάνω ακόµα'
του Ορχοµενού τα πλούτη αν µου 'δινε και της Αιγύπτιας Θήβας,
που θησαυρούς κει πέρα αρίφνητους το κάθε σπίτι κρύβει,
κι είναι κι ατή της εκατόπορτη, κι από την κάθε πόρτα
διακόσιοι πολέµαρχοι χύνουνται µε αµάξια οµάδι κι άτια·
κι ακόµα τόσα δώρα αν µου 'δινε, όση 'ναι η σκόνη κι η άµµο,
πάλε δε γίνεται ο Αγαµέµνονας τη γνώµη µου ν' αλλάξει,
αν τη βαριά ντροπή που µου 'γινε δε µου πλερώσει πρώτα.

Κι ουδέ και παίρνω του Αγαµέµνονα, του γιου του Ατρέα, την κόρη,
στα κάλλη ακόµα κι αν παράβγαινε µε τη χρυσή Αφροδίτη'
 της Αθηνάς της γαλανοµάτης στων γυναικών τις τέχνες

κι αν είχε µοιάσει, δεν την έπαιρνα. ∆εν έλειψαν Αργίτες .
πιο ταιριαστοί του και τρανότεροι ρηγάδες, να διαλέξει'
τι εµένα, αν γύρω στην πατρίδα µου µε των θεών τη χάρη,
ας ειν' καλά ο Πηλέας, το ταίρι µου θα µου διαλέξει εκείνος.
Πολλές Ελληνοπούλες βρίσκουνται στη Φθία και στην Ελλάδα,
αρχοντοκόρες, οι πατέρες τους που κυβερνούνε κάστρα"
όποια απ' αυτές θελήσω, ταίρι µου την κάνω αγαπηµένο.
Κιόλας εκεί η καρδιά µου η πέρφανη µε κέντριζε ολοένα
να πάρω µια που να µου ταίριαζε, γυναίκα να την έχω,
 κι όσα αγαθά ο Πηλέας απόχτησε να χαίρουµαι µαζί της·

τι όσο η ζωή µου αξίζει, αλάκερα τα πλούτη δεν αξίζουν
που έκρυβε, λένε, το πολύκοσµο της Τροίας εντός του κάστρο,
στα χρόνια της ειρήνης, άλλοτε, πριν οι Αχαιοί προβάλουν'
κι ουδέ όσα µέσα κλεί το πέτρινο του Σαϊτευτη κατώφλι,
του Απόλλωνα, στην κακοτράχαλη, πετραδερή Πύθωνα.
Τα παχιά πρόβατα κουρσεύουνται, κουρσεύουνται τα βόδια,
τα ξανθοκέφαλα αγοράζουνται φαριά και τα τριπόδια'
µόνο η ζωή του ανθρώπου, ως ξέφυγε της δοντωσιας το φράχτη,
πίσω δε γέρνει, δεν κουρσεύεται, δεν πιάνεται ποτέ της.
 Το 'χω ακουστά απ' τη χιοναστράγαλη µητέρα µου τη Θέτη:

διπλούς για µένα οι Μοίρες άνοιξαν τους δρόµους του θανάτου'
αν αποµείνω εδώ και µάχουµαι γύρω απ' των Τρωών το κάστρο,
ξοπίσω δε γυρνώ, µα αθάνατο θα µείνει τ' όνοµά µου.
Αν ίσως πάλε γύρω σπίτι µου, στη γη την πατρική µου,
πια θα µου λείψει κάθε παίνεµα τρανό, κι ωστόσο χρόνια
θα 'χω να ζω πολλά, κι ο θάνατος θ' αργήσει να µε πάρει.
και σεις οι επίλοιποι θα το 'θελα το λόγο µου ν' ακούστε:
γυρνάτε πίσω στην πατρίδα σας, τι πια δε θα το βρείτε
της Τροίας το τέλος της απόγκρεµης· ο ∆ίας ο βροντολάλος


το χέρι του άπλωσε από πάνω της, κι αυτοί κουράγιο επήραν.
Τραβάτε τώρα εσείς στους άρχοντες των Αχαιών να πείτε
το µήνυµα µου (των πρωτόγερων το χρέος µαθές αυτό 'ναι),
να στοχαστούν καµιά καλύτερη βουλή να πάρουν, άλλη,
που να γλιτώσει και τ' Αργίτικα καράβια και τ' ασκέρια
στα βαθουλά αποδίπλα τ' άρµενα' τι αυτή που τώρα επήραν
δεν έπιασε' τι εγώ τη µάνητα θαρρέψαν πως θ' αφήσω.
Όµως µπορεί να µείνει ο Φοίνικας να κοιµηθεί κοντά µας,

µαζί πα στ' άρµενα να φύγουµε για την πατρίδα πίσω
αύριο ταχιά, κι αυτός αν το 'θελε' δε λέω να τον ζορίσω.»
 Έτσι µιλούσε, κι όλοι απόµειναν και δεν έβγαναν άχνα,

τι είχαν σαστίσει που τους µίλησε πολύ πεισµατωµένα.
Τέλος εστράφη κι είπε ο Φοίνικας, ο γέρο αλογολάτης,
µε δακρυσµένα µάτια, τι έτρεµε µην πάθουν τα καράβια:
«Το γυρισµό στο νου σου αv έβαλες, τρανέ Αχιλλέα, στ' αλήθεια,
κι ουδέ λογιάζεις πια τα γρήγορα καράβια να γλιτώσεις
απ' την κακιά φωτιά, τι η µάνητα το λογισµό σου πνίγει,
πώς τότε πια, παιδί µου, θα 'µένα µακριά σου εδώ µονάχος;
Μαζί σου εδώ ο Πηλέας δε µ' έστειλεν, ο γέρο αλογολάτης,
από τη Φθία, στον Αγαµέµνονα καθώς σε προβοδούσε;
 Κι ήσουν παιδί, κι ουδέ από πόλεµο νογούσες µανιασµένο

κι ουδέ από σύναξη, που ξέχωρη τιµή στον άντρα δίνει.
Γι' αυτό µαζί σου εκείνος µ' έστειλε, για να σε δασκαλεύω,
να µάθεις να µιλάς στη µάζωξη, να πολεµάς στη µάχη.
Γι' αυτό, παιδί µου, εγώ δε θα 'θελα να χωριστώ από σένα,
κι αν ο θεός ακόµα µου 'λεγε να ξύσει απ' το κορµί µου
τα γερατιά, και νιος σαν άλλοτε να γίνω, σαν και τότε
που την Ελλάδα εγώ απαράτησα την ωριογυναικούσα,
να λείψω απ' την οργή του κύρη µου, του Αµύντορα, ζητώντας.
Για κάποια σκλάβα οµορφοπλέξουδη µου 'χε βαριά θυµώσει'
 της είχε αγάπη και το ταίρι του δε λόγιαζε καθόλου,

τη µάνα µου' κι αυτή στα γόνατα µου πρόσπεφτε, την κόρη
εγώ να κοιµηθώ πρωτύτερα, να σιχαθεί το γέρο.
Κι έγινε η χάρη της, µα ο κύρης µου σε λίγο το απεικάστη,
κι απάνω µου κατάρες σώριασε βαριές, κι ανακαλιόταν
τις άγριες Ερινύες, στα γόνατα να µη χορέψει αγγόνι,
που να 'χει γεννηθεί απ' το σπέρµα µου' κι ευτύς την κατάρα του
του Κάτω Κόσµου ο ∆ίας την άκουσε κι η ανήλεη Περσεφόνη.
Με κοφτερό χαλκό µελέτησα να τον σκοτώσω τότε'
µα κάποιος µου' σβήσε τη µάνητα θεός, θυµίζοντας µου


του κόσµου τις βρισιές, το σούσουρο µες στους ανθρώπους γύρω,
πατροφονιά να µε φωνάζουνε µες στους Αργίτες όλοι.
Μα κι η καρδιά µου δεν το δέχουνταν καθόλου, να χολιάζει
µαζί µου ο κύρης, και στο σπίτι µας εγώ να µπαινοβγαίνω.
Κι ήταν πολλοί δικοί κι αξάδερφοι, που µ' είχαν ζώσει τότε,
µε παρακάλια δοκιµάζοντας να µε κρατήσουν σπίτι'
στεφανοκέρατα, στριφτόζαλα πλήθος έσφαζαν βόδια,
κι αρνιά παχιά, κι απάνω στου Ηφαίστου τη φλόγα τεντωµένοι

καψαλίζονταν χοίροι, που 'πλεχαν µες στο πολύ τους ξίγκι,
και το κρασί κρουνός επίνουνταν απ' τα σταµνιά του γέρου.
 Νύχτες εννιά κοιµόνταν δίπλα µου και µε φύλαγαν όλοι

µε τη σειρά τους, και δεν έσβησαν ποτέ οι φωτιές, που άναβαν
µες στη στοά της γυροτοίχιστης αυλής η µια στηµένη,
κι η άλλη στον πρόδοµο, κατάµπροστα στις πόρτες του αντρωνίτη.
Μα ως έφτασεν η νύχτα η δέκατη και πήρε το σκοτάδι,
τότε συντρίβοντας της κάµαρας τις στεριωµένες πόρτες
όξω πετάχτηκα και πήδηξα µεµιάς τον αυλοφράχτη,
δίχως καθόλου οι φυλακάτορες κι οι σκλάβες να µε νιώσουν.
Και πήρα δρόµο την πλατύχωρη διαβαίνοντας Ελλάδα,
ως πια στη Φθία την παχιοχώµατη, την αρνοµάνα, φτάνω,
 στου βασιλιά Πηλέα' κι ολόκαρδα µε καλοδέχτη εκείνος,

και τόση αγάπη τότε µου 'δειξε, σαν που αγαπάει πατέρας,
που 'χει και βιος, το µοσκανάθρεφτο µικρό µοναχογιό του'
και πλούσιο µ' έκανε και µου 'δωκε πολλούς για ν' αφεντεύω·
και ζούσα βασιλιάς στους ∆όλοπες, στης Φθίας την άκρην άκρη.
Κι έτσι µεγάλο εγώ σε ανάστησα, θεόµορφε Αχιλλέα,
και σ' αγαπούσα' τι δεν ήθελες εσύ κανέναν άλλον,
για στο τραπέζι σύντας πήγαινες για κι έτρωγες µονάχος·
έπρεπε εγώ µαθές στα γόνατα να σε κρατώ, να κόβω
το κρέας, να τρως, µετά στα χείλια σου την κούπα να ζυγώνω.
 Συχνά στο στήθος µου κατάβρεξες το ρούχο µε το στόµα,

παιδί όπως ήσουν και µε παίδευες και το κρασί ξερνούσες.
Έτσι πολλά για σένα τράβηξα, πολλούς επήρα µόχτους'
τι δεν ξεχνούσα πως οι αθάνατοι δεν ήταν να µου δώσουν
δικό µου γιο, γι' αυτό και µου 'γινες, θεόµορφε Αχιλλέα,
παιδί µου εσύ, που θα µε γλίτωνες απ' το κακό µια µέρα.
Την πέρφανη ψυχή σου µέρωσε τώρα, Αχιλλέα, δεν πρέπει
να 'χεις καρδιά σκληρή' κι οι αθάνατοι τη γνώµη τους αλλάζουν,
που µας περνούνε και στη δύναµη και στην τιµή και σ' όλα.
Με καλοπρόσδεχτα ταξίµατα και µε θυσίες, µε κνίσα


και µε σπονδές, γυρίζουν οι άνθρωποι και τη δική τους γνώµη,
παρακαλώντας τους, αν έσφαλε κι αν έφταιξε κανένας.
Γιατί 'ναι κόρες κι οι Παράκλησες του ∆ία του τρισµεγάλου,
κουτσές, µε αλλήθωρα τα µάτια τους, µε µούτρα ζαρωµένα,
και πολεµούν να φτάσουν τρέχοντας ξοπίσω από την Τύφλα.
Μα η Τύφλα, δυνατή, µε ολόγερα ποδάρια, τρέχει απ' όλες
πολύ πιο µπρος στη γης αλάκερη, και στους θνητούς προφταίνει
κακό να κάνει, κι οι Παράκλησες ξοπίσω τους γιατρεύουν.

Κι όποιος του ∆ία τις κόρες σέβεται, µπροστά του ως καταφτάνουν,
έχει απ' αυτές µεγάλο τ' όφελος κι ακούνε τις ευκές του.
 Μα ο που τις διώξει πεισµατώνοντας και τις παραψηφήσει,

πάνε στο γιο του Κρόνου τρέχοντας, στο ∆ία, παρακαλώντας
τη συφορά να στείλει πίσω του, να πάθει, να πλερώσει.
Έλα, Αχιλλέα, λοιπόν και χάρισε κι εσύ στου ∆ία τις κόρες
τιµή' για χάρη τους ελύγισαν κι άλλοι αντρειωµένοι ως τώρα.
∆ώρα αν δε σου 'δινε ο Αγαµέµνονας κι αν δε νοµάτιζε άλλα
γι' αργότερα, µον' πάντα αµάλαχτο κρατούσε το θυµό του,
κι εγώ ποτέ µου δε θα σου 'λεγα τη µάνητα ν' αφήσεις,
να δώσεις στους Αργίτες βόηθηση, κι ας είναι στενεµένοι.
Μ' αυτός και τώρα πλήθος σου 'δωκε κι άλλα σου τάζει ακόµα,
 και τους πιο κάλλιους απ' το Αργίτικο ξαπόστειλε τ' ασκέρι

να σου προσπέσουν' και τους διάλεξεν οι πιο ακριβοί σου να 'ναι.
Τον κόπο µην ντροπιάσεις που 'καναν µηδέ τα λόγια που 'παν.
∆ε σου 'ριξε κανένας άδικο για το θυµό σου ως τώρα.
και για πολλούς ηρώους ακούσαµε να µολογούν ο κόσµος,
πως κάποτε άναψε στα φρένα τους θυµός πεισµατωµένος'
όµως τα δώρα τους µαλάκωσαν, τα λόγια τους γλύκαναν.
Μιαν ιστορία παλιά θυµήθηκα, κι όχι καινούργια, τώρα,
πως έγινε' σας έχω φίλους µου, θα σας την πω ν' ακούστε:
Κουρήτες κι Αιτωλοί αντροδύναµοι στην Καλυδώνα γύρα
 είχαν ανοίξει τότε πόλεµο κι ο ένας τον άλλο έσφαζαν

πασκίζαν οι Αιτωλοί την όµορφη να σώσουν Καλυδώνα,
κι οι άλλοι, οι Κουρήτες, πολεµώντας τους να την κουρσέψουν θέλαν
τι εσήκωσε η Άρτεµη η χρυσόθρονη τρανό κακό σε κείνους,
από θυµό, τι απ' τους πρωτόλατους καρπούς των χωραφιών του
τρανές ό Οινέας θυσίες επρόσφερε στους αθανάτους όλους,
σε κείνην όχι, δεν της πρόσφερε, κόρη του ∆ία κι ας ήταν,
για λησµονώντας για αψηφώντας τη, κι ήταν βαρύ το κρίµα.
Κι η Σαγιτεύτρα τότε θύµωσε, κι ευτύς τους ξαπολύνει
φύτρα θεϊκιά, κακό, λευκόδοντο, µουνουχισµένο κάπρο.


Κι εχύθη αυτός στου Οινέα τα χτήµατα και ρήµαζε τα πάντα'
και σώριαζε στο χώµα σύγκορµα δέντρα µεγάλα πλήθος
µε όλες τις ρίζες τους και µε όλο τους τον καρποφόρο ανθό τους.
Αυτόν τον σκότωσε ο Μελέαγρος, ο γιος του Οινέα, σε λίγο·
αγριµολόους απ' όλες µάζωξε τις πολιτείες τρογύρα
και σκύλους' τι εύκολα δεν έπεφτε µε λιγοστή παγάνα'
θεριό ήταν, και πολλούς ανέβασε στη φαρµακούσα φλόγα.
Μα εκείνη άπ' αφορµή του σήκωσε συντάραχο κι αµάχη,

σαν ποιος θα πάρει το κεφάλι του, το αγκαθωτό τοµάρι
στους Αιτωλούς τους αντροδύναµους και στους Κουρήτες µέσα.
 Όσον καιρό λοιπόν ο ατρόµητος Μελέαγρος πολεµούσε,

την είχαν οι Κουρήτες άσκηµα' κι όσο πολλοί κι αν ήταν,
να µένουν όξω απ' το καστρότειχο καθόλου δε βαστούσαν.
Μα σύντας ο Μελέαγρος θύµωσε (τέτοιος θυµός στα στήθια
κι άλλων συχνά τα φρένα ετάραξε, και µυαλωµένοι ας ήταν),
βαριά µε την Αλθαία τη µάνα του την ακριβή χολιώντας
στο ταίρι του αποδίπλα επλάγιαζε, την ώρια Κλεοπάτρα.
Της λιγναστράγαλης της Μάρπησσας λογιόταν κόρη ετούτη
και του Ίδα, απ' τους παλιούς που στάθηκε στη γης ο πιο αντρειωµένος,
κι άσκωσε αντίκρυ στον Απόλλωνα το Φοίβο το δοξάρι,
 τη λιγναστράγαλη γυναίκα του να διαφεντέψει νύφη.

και τότε ο κύρης κι η µητέρα της η σεβαστή την είπαν
Αλκυόνη, να 'χει και παράνοµα, τι η µάνα της θρηνούσε
κι είχε τη µοίρα της βαριόµοιρης της Αλκυόνας λάχει'
τι ο µακροσαϊτευτής Απόλλωνας την είχε αρπάξει, ο Φοίβος.
Μ' αυτή ο Μελέαγρος τώρα επλάγιαζε, πικρήν οργή κλωσώντας
για την κατάρα της µητέρας του' τι εκείνη πικραµένη,
Έτσι που σκότωσε το αδέρφι της, βαριά τον καταράστη,
κι όλο χτυπούσε µε τα χέρια της τη γη την πολυθρόφα,
να την ακούσουν ο Άδης κράζοντας κι η ανήλεη Περσεφόνη,
 µε ογρούς τους κόρφους απ' τα κλάµατα, στα γόνατα πεσµένη,

να δώσουν του παιδιού της θάνατο' κι απ' το σκοτάδι κάτω
η ανήµερη Ερινύα την άκουσεν η νυχτοπαρωρίτρα.
Κι ωστόσο αυτοί στις πόρτες άσκωναν τρανή βουή κι αντάρα
τους πύργους τους χτυπώντας· κι οι άρχοντες των Αιτωλών τους πρώτους
Ιερουργούς παρακαλώντας τον του στέλναν, να προβάλει
βοηθός στον πόλεµο, και του 'ταζαν τρανό να πάρει δώρο:
όπου 'ταν τα χωράφια ολόπαχα της ωριας Καλυδώνας,
εκεί του δίναν χτήµα πάγκαλο, να το διαλέξει ατός του,
πενήντα στρέµµατα, αµπελότοπος να 'ν' το µισό, και τ' άλλο


να το χωρίσει όπου ήταν άδεντρο, χωράφια να το κάνει.
Μετά κι ο Οινέας πολύ του πρόσπεφτεν, ο γέρο αλογολάτης,
απόξω ορθός στου αψηλοτάβανου θαλάµου το κατώφλι,
και σειούσε τα κλειστά πορτόφυλλα το γιο παρακαλώντας.
Μετά περίσσια κι οι αδερφάδες του κι η σεβαστή του η µάνα
τον παρακαλούν µα όλο πιότερο πείσµωνε αυτός' περίσσια
κι οι σύντροφοι του, οι πιο του γκαρδιακοί κι οι πιο του τιµηµένοι.
Μα ουδέ κι αυτοί το νου του εγύριζαν, και µοναχά την ώρα

που έφταναν πια οι ριξιές στο σπίτι του, και στα πυργιά οι Κουρήτες
ανεβασµένοι παίρναν κι έβαζαν φωτιά στο κάστρο γύρα,
 στα πόδια του έπεσεν η ωριόζωνη γυναίκα του µε θρήνους,

κι όλα του ιστόρησε αραδιάζοντας τα πάθη που πλακώνουν
όσους τους έλαχε η πατρίδα τους σε οχτρού να πέσει χέρια:
οι άντρες σκοτώνουνται, το κάστρο τους απ' τη φωτιά ρηµάζει,
και τα παιδιά και τις βαθύζωνες γυναίκες ξένοι σέρνουν.
Τότε η καρδιά του αναταράχτηκε τα πάθη αυτά γρικώντας·
τινάχτη απάνω ευτύς και φόρεσε τη λαµπερή του αρµάτα.
Έτσι απ' το µαύρο χάρο εγλίτωσε τους Αιτωλούς εκείνος,
γρικώντας την καρδιά του, κι άδικα τα που του τάξαν πήγαν,
τα πλούσια δώρα, τ' αξετίµητα' µα έτσι κι αλλιώς γλίτωσαν.
 Μα τέτοια εσύ απ' το νου σου βγάλε τα' κανείς θεός, καλέ µου,

να µη σε σπρώξει σ' έτοια απόφαση· τα πλοία τι θα φελούσε
να διαφεντέψεις πια ως θα καίγουνται; Τα δώρα δέξου τώρα
κι έλα, κι οι Αργίτες σαν αθάνατο θα σε τιµήσουν όλοι.
Μ' αν δίχως δώρα µπεις στον πόλεµο τον αντροκαταλύτη,
κι αν τόνε διώξεις από πάνω µας, ίδια τιµή δε θα 'χεις.»
Τότε ο Αχιλλέας ο φτεροπόδαρος του απηλογήθη κι είπε:
«Φοίνικα, γέροντα αρχοντόθρεφτε, σεβάσµιε, δεν τη θέλω
τέτοια τιµή· θαρρώ, µ' ετίµησεν ο ∆ίας µε τη βουλή του,
κι αυτή κοντά στα δρεπανόγυρτα καράβια θα µου µείνει,
 Όσο κρατά η πνοή στα στήθια µου κι η δύναµη στα γόνα.

Κάτι άλλο τώρα εγώ θα σου 'λεγα και συ στο νου σου βαλ' το:
Μη µου αναδεύεις πια µε κλάµατα και βόγγους την καρδιά µου,
του Ατρείδη για να κάνεις δούλεψη, κι αγάπη εσύ να του 'χεις
δεν πρέπει· µε όλη την αγάπη µου, µαζί σου µη χολιάσω.
Ο που µ' οχτρεύεται ταιριάζει σου κι οχτρός δικός σου να 'ναι·
όµοια µε µένα εσύ βασίλευε και την τιµή µοιράσου.
Ας παν αυτοί να πουν το µήνυµα, µα εσύ δω πέρα κάθου
σε στρώµα µαλακό πλαγιάζοντας, και σα γλυκοχαράξει,
θα ιδούµε, σπίτι αν θα γυρίσουµε για αν θα σταθούµε ακόµα.»


Αυτά είπε, κι έγνεψε στον Πάτροκλο µονάχα µε τα φρύδια,
παχύ να στρώσει για το Φοίνικα κρεβάτι, να το νιώσουν
κι οι άλλοι, να φύγουν δίχως άργητα' µα τότε αναµεσό τους
ο ισόθεος Αίαντας πήρε κι έλεγεν, ο γιος του Τελαµώνα:
«Γιε του Λαέρτη αρχοντογέννητε, πολύτεχνε Οδυσσέα,
πάµε! θαρρώ του κάκου ο δρόµος µας αυτός, δε βρίσκουµε άκρη
µε ό,τι κι αν λέµε. Να γυρίσουµε να πούµε στους Αργίτες

µιαν ώρα αρχύτερα το λόγο του, κι ας είναι για κακό µας.
θα κάθουνται θαρρώ προσµένοντας· ωστόσο µες στα στήθια
την πέρφανη καρδιά του σίδερο την έκανε ο Αχιλλέας,
 ο ανήλεος! Κι ουδέ µας τους συντρόφους ψηφά, ν' αλλάξει γνώµη,

που αγάπη και τιµή του δείχναµε περίσσια από τους άλλους,
ο ανέσπλαχνος! Ακόµα αν σκότωσαν για γιο για αδέρφι κάποιου,
την ξαγορά, ο φονιάς που του 'δινε, τη δέχτη αυτός στο τέλος,
κι απόµεινε ο φονιάς στον τόπο του, βαριά πλερώνοντας του·
και του άλλου µαλακώνει η µάνητα κι η πέρφανη καρδιά του,
την ξαγορά του φόνου ως δέχτηκε. Μα στα δικά σου στήθια '
θυµό οι θεοί βαρύ κι αµάλαχτο σου χώσανγια µια κόρη,
µια µοναχά, κι εφτά σου δίνουµε πανώριες τώρα να 'χεις,
κι άλλα πολλά από πάνω! Γλύκανε καν τώρα την οργή σου,
 σεβάσου ακόµα και το σπίτι σου' στη στέγη σου από κάτω,

σταλµένοι απ' το στρατό, βρισκόµαστε' πιο γκαρδιακοί σου φίλοι
και πιο ακριβοί µαθές δε βρίσκουνται µες στους Αργίτες άλλοι.»
Τότε ο Αχιλλέας ο φτεροπόδαρος του απηλογήθη κι είπε:
« Αίαντα, πολέµαρχε αρχοντόγεννε και υγιέ του Τελαµώνα,
λίγο-πολύ σωστά τα λόγια σου, δεν έχουµε άλλη γνώµη.
Όµως φουσκώνει από τη µάνητα κάθε φορά η καρδιά µου,
σα θυµηθώ την καταφρόνεση που µου 'χει ο Ατρείδης δείξει
µπρος στους Αργίτες, λες κι αψήφιστος πως ήµουν ξωµερίτης.
Τραβάτε τώρα εσείς, το µήνυµα να πείτε να γλιτώστε:
 δε θα µε νιάξει για τον πόλεµο τον αιµατοβαµµένο,

προτού στων Μυρµιδόνων τ' άρµενα και στα καλύβια φτάσει
ο µέγας Έχτορας, του αντρόκαρδου του Πρίαµου ο γιος, χαλνώντας
πλήθος Αργίτες και κορώνοντας τα πλοία, να γίνουν στάχτη.
Όµως µπροστά στο µαύρο µου άρµενο και στο καλύβι εµένα,
ο Έχτορας λέω, κι ας είναι η λύσσα του τρανή, θα σταµατήσει.»
Είπε, κι αυτοί στα χέρια παίρνοντας διπλόγουβα ποτήρια
κάναν σπονδή, και δίπλα στ' άρµενα το δρόµο έπαιρναν πίσω,
µπροστά ο Οδυσσέας. Και τότε ο Πάτροκλος στις σκλάβες παραγγέλνει
και στους συντρόφους, για το Φοίνικα παχιά να στρώσουν κλίνη.


Με βιάση, υπάκουες, ως τις πρόσταξε, πήραν αυτές και στρώναν
προβιές, κουβέρτες και ψιλόφαντα σεντόνια στο κλινάρι.
Κει πάνω επλάγιασεν ο γέροντας, η άγια ως να φέξει µέρα.
Όµοια ο Αχιλλέας στο βάθος έγειρε του στέριου καλυβιού του,
και δίπλα του µια σκλάβα επλάγιασε, που κούρσεψε απ' τη Λέσβο,

η ∆ιοµήδη η ροδοµάγουλη, του Φόρβα η θυγατέρα.
Αντίκρυ επλάγιασε κι ο Πάτροκλος, και στο πλευρό του επήρε
την οµορφόζωνη Ίφη, χάρισµα του αρχοντικού Αχιλλέα,
το κάστρο του Ενυέα σαν κούρσεψε, την πετρωτή τη Σκύρο.
Κι αυτοί στου γιου του Ατρέα σαν έφτασαν γυρνώντας το καλύβι,
 οι ∆αναοί τους καλωσόριζαν, από χρυσά ποτήρια

άλλος αλλούθε ολόρθοι πίνοντας, κι άρχισαν να ρωτούνε'
και πρώτος πρώτος ο Αγαµέµνονας ρωτούσε, ο στρατολάτης:
«Για πες µας, Οδυσσέα περίλαµπρε, των Αχαιών η δόξα,
το θέλει, τη φωτιά την άσπλαχνη να διώξει απ' τα καράβια,
για αρνιέται, κι ο θυµός την πέρφανη κρατά ψυχή του ακόµα;»
Κι ο αρχοντογέννητος, πολύπαθος του απάντησε Οδυσσέας:
«Υγιέ του Ατρέα, τρανέ Αγαµέµνονα, ρηγάρχη τιµηµένε,
δε λέει να σβήσει αυτός τη µάνητα' πιότερο ανάβει τώρα
η οργή του' σένα και τα δώρα σου µηδέ που λογαριάζει'
 κι ατός σου λέει µε τους επίλοιπους να βουλευτείς Αργίτες,

πως τα καράβια και το Αργίτικο το ασκέρι θα γλιτώσεις.
και φοβερίζει πως στη θάλασσα θα σύρει ευτύς ως φέξει
µονάχος του τα καλοκούβερτα δρεπανωτά καράβια.
Κι είπεν ακόµα στους επίλοιπους να δώσει µιαν ορµήνια:
Γυρνάτε πίσω στην πατρίδα σας, τι πια δε θα το βρείτε
της Τροίας το τέλος της απόγκρεµης' τι ο ∆ίας ο βροντολάλος
το χέρι του άπλωσε από πάνω της, κι αυτοί κουράγιο επήραν."
Αυτά είπε' εδώ είναι κι οι σύντροφοι µου να σας τα ξαναπούνε,
ο µέγας Αίας κι οι αποκρισάτορες, κι οι δυο τους µυαλωµένοι.
 Μα ο γέρο Φοίνικας κοιµήθηκε κει πέρα' τι έτσι του 'πε,

µαζί να φύγουν πάνω στ' άρµενα για την πατρίδα πίσω,
αύριο ταχιά, κι αυτός αν το 'θελε' δε λέει να τον ζορίσει.»
Έτσι µιλούσε, κι όλοι απόµειναν και δεν έβγαναν άχνα,
τι είχαν σαστίσει που τους µίλησε πολύ πεισµατωµένα'
κι ώρα πολλή βουβοί εκρατιόντουσαν οι Αργίτες πικραµένοι.
Αργά στο τέλος ο βροντόφωνος ∆ιοµήδης πήρε κι είπε:
«Υγιέ του Ατρέα, τρανέ Αγαµέµνονα, ρηγάρχη, κάλλιο θα 'ταν
τον Αχιλλέα ποτέ τον άψεγο να µην παρακαλούσες
µε τόσα δώρα' τι κι από άλλοτε τον ξέρω φαντασµένο.
 Και τώρα πάλε εσύ τον έσπρωξες σε πιο µεγάλο πείσµα.

Εκείνον λέω να τον αφήσουµε' µπορεί να φύγει, αν θέλει,

για και να µείνει' αυτός στον πόλεµο τότε θα βγει µονάχα,
σαν του το πει η καρδιά στα στήθη του κι ένας θεός τον σπρώξει.
Μα τώρα ελάτε, οµπρός, το λόγο µου ν' ακούσουµε όλοι θέλω:
Να κοιµηθείτε τώρα, τρώγοντας και πίνοντας πιο πρώτα,
για να φραθεί η καρδιά σας· δύναµη κι αντρεία χαρίζουν τούτα,
Κι όντας η Αυγή προβάλει η γιόµορφη και ροδοδαχτυλάτη,
γοργά µπρος στα καράβια σύναξε πεζούς κι αµαξολάτες,
και ψύχωνε τους, µες στους πρόµαχους κι ατός σου πολεµώντας.»
 Είπε ο ∆ιοµήδης ο αλογάτορας, κι όλοι µαζί οι ρηγάδες

συγκλίναν µε χαρά στα λόγια του, και τον εκαµαρώναν.
Κάναν σπονδές και στο καλύβι του τράβηξαν ένας ένας·
πλάγιασαν έπειτα και φράθηκαν την άγια του ύπνου χάρη.
Ραψωδία Κ

 November,  :
Alexandros.HELLENICdata Server
http://www.kat.gr

Ιλιάδας Κ
Μετάφραση: Ν. Καζαντζάκη - Ι.Θ. Κακριδή
-Κ- Των Αχαιών οι επίλοιποι άρχοντες στα πλοία τους πλάι κοιµόνταν

ολονυχτίς, στου γύπνου τις γλυκές παραδοµένοι αγκάλες·
το γιο του Ατρέα τον Αγαµέµνονα τον πρωταφέντη ωστόσο
ύπνος γλυκός στιγµή δεν έπιανε, τι έγνοιες πολλές τον δέρναν.
Της Ήρας πώς της ωριοπλέξουδης το ταίρι ξάφνου αστράφτει,
τρανή νεροποντή συντάζοντας να ρίξει για χαλάζι
για και χιονιά, σαν κουκουλώνουνται µε χιόνι τα χωράφια,
για και φριχτό µηνώντας πόλεµο, που τρώει και δε χορταίνει'
όµοια στα στήθια του ο Αγαµέµνονας συχνά πυκνά εβογγούσε
 απ' της καρδιάς τα βάθη, κι έτρεµαν τα σωθικά του µέσα.

Κάθε που γύριζε τα µάτια του στης Τροίας τον κάµπο πέρα,
τις πλήθιες τις φωτιές θαµάζουνταν, που οµπρός στο κάστρο ανάβει,
και της φλογέρας τα λαλήµατα, και των αντρών το µούγκρος.
Μα ως γύριζε να ιδεί τ' Αργίτικα καράβια και φουσάτα,
πολλές τραβούσε και ξερίζωνε της κεφαλής του τρίχες,
Στο ∆ία ψηλά τα µάτια ασκώνοντας, και σπάραζε η καρδιά του.
και τούτη η πιο καλή του εικάστηκε βουλή στο λογισµό του:
Καν στου Νηλέα το γιο, το Νέστορα, να δράµει πρώτα πρώτα,
µαζί του αν κάποια θα σοφίζουνταν βουλή για το καλό τους,
 που απ' όλους τους Αργίτες θα 'διωχνε τη συφορά που ερχόταν.

Σηκώθη το λοιπόν και φόρεσε στα στήθια το χιτώνα,
και σάνταλα πανώρια επέρασε στ' αστραφτερά του πόδια,
και γύρα του έριξε πυρόξανθο τοµάρι από φλογάτο·
λιόντα τρανό, µακρύ ως τα πόδια του, και πήρε το κοντάρι.
Την ίδια κι ο Μενέλαος ένιωθε τρεµούλα, κι ο ύπνος µήτε
και στα δικά του τα µατόφυλλα καθότανµπας και πάθουν
οι ∆αναοί, που τόση θάλασσα διάβηκαν, για να φτάσουν
στην Τροία, να στήσουν άγριο πόλεµο για χάρη του ποθώντας.
και πρώτα κάπα από λιοπάρδαλη πα στις φαρδιές του πλάτες


φοράει πιτσιλωτή, κι ως έβαλε το χάλκινο του κράνος
στην κεφαλή, κοντάρι εφούχτωσε στο δυνατό του χέρι,
κι ευτύς για να ξυπνήσει εκίνησε τον αδερφό, τον πρώτον
Αργίτη βασιλιά, πού εδόξαζαν, θεός λες κι ήταν, όλοι.
Στους ώµους να περνάει τον πέτυχε την ώρια αρµατωσιά του
στου πλοίου την πρύµνα, κι έτσι που 'φτασε, τρανή χαρά του δίνει.

Πρώτος εµίλησε ο βροντόφωνος Μενέλαος τότε κι είπε:
« Ποιος λόγος, έτσι που αρµατώνεσαι, καλέ µου; Θες να στείλεις
κανένα σύντροφο κατάσκοπο στους Τρώες; Φοβούµαι ωστόσο
µη δε βρεθεί κανείς, απάνω του τέτοια δουλειά να πάρει
 και στους οχτρούς να πάει µονάχος του, να τους παραφυλάξει

µέσα στη θεία τη νύχτα' απόκοτος περίσσια πρέπει να 'ναι.»
Κι ο πρωταφέντης Αγαµέµνονας γυρνώντας του αποκρίθη:
« Ανάγκη εγώ και συ, αρχοντόθρεφτε Μενέλαε, να σκεφτούµε
κάτι καλό, που θα διαφέντευε τα πλοία και τους Αργίτες
γλιτώνοντας τους, τώρα που άλλαξε τους λογισµούς του ο ∆ίας'
τι είναι οι θυσίες του Εχτόρου πιότερο µαθές που τον ευφραίνουν.
Εγώ δεν είδα ως τώρα ουδ' άκουσα να λεν πως ένας µόνο
τόσα κακά εστοχάστη κι έκαµε σε µιαν ηµέρα µέσα,
όσα 'χει στους Αργίτες ο Έχτορας ο ψυχωµένος κάνει,
 που ουδ' είναι δα θεού καν γέννηµα για και θεάς καθόλου.

Τόσα έχει κάνει, που, στοχάζοµαι, θα τα θυµούνται οι Αργίτες
καιρούς και χρόνια! τόσα έλόγιασε κακά να µας στοιβάξει.
Μον' τρέχα τώρα δίπλα στ' άρµενα και πες στον Αίαντα να 'ρθει,
µαζί κι ο Ιδοµενέας' στο Νέστορα το θείο θα τρέξω ατός µου
και θα τον σπρώξω, αν το αποφάσιζε, να σηκωθεί, να δράµει
στους αντρειανούς µας φυλακάτορες, και προσταγές να δώσει.
Αυτόν θ' ακούσουν κάλλιο απ' όλους µας' τι κεφαλή στις βάρδιες
είναι ο δικός του ο γιος, κι ο σύντροφος του Ιδοµενέα Μηριόνης,
κι αυτούς µαθές απ' όλους βάλαµε να κυβερνούν τους άλλους.»
 Γυρνώντας τότε ο βροντερόφωνος Μενέλαος του αποκρίθη:

«Σαν τι µου ορίζει τώρα ο λόγος σου και ποιά 'ναι η προσταγή σου;
Μαζί τους να σταθώ προσµένοντας και συ κει πέρα ως να 'ρθεις,
για να γυρίσω πίσω τρέχοντας, τους ορισµούς σου ως δώσω;»
Κι ο πρωταφέντης Αγαµέµνονας απηλογιά του δίνει:
«Εκεί να µείνεις, µην ξεσφάλουµε στο δρόµο ο ένας τον άλλο,
γιατί πολλά µες στο στρατόπεδο κλαδίζουν µονοπάτια.
Κι όπως περνάς, στους άλλους φώναζε και λέγε ν' αγρυπνούνε,
κι όλους καλόπιανε, µε τ' όνοµα του κύρη του καθέναν,
όθε η γενιά του σέρνει, κράζοντας· και µην ψηλοκρατιέσαι,


µόνο και µεις oι δυο ας µοχτήσουµε, τι από γεννησιµιού µας
λέω συφορές βαριές µας έγραψε να φορτωθούµε ο ∆ίας.»
Είπε, κι αφού τον καλορµήνεψε, τον αδερφό του διώχνει,

κι ατός του κίνησε το Νέστορα να βρει το στρατολάτη.
Στο µαύρο του τον πέτυχε άρµενο µπροστά και στο καλύβι,
στο µαλακό του στρώµα' δίπλα του κι η πλουµιστή του αρµάτα,
τα δυο κοντάρια, το σκουτάρι του, το αστραφτερό του κράνος
και τ' ολοξόµπλιαστο ζωστάρι του, που ο γέροντας ζωνόταν
σαν αρµατώνουνταν, στον πόλεµο να πάει τον καταλύτη
µε το στρατό του' τι δεν το 'βαζε, κι ας ήταν γέρος, κάτω.
 Μεµιάς ανακουµπάει στον αγκώνα και το κεφάλι ασκώνει,

και λέει στο γιο του Ατρέα ρωτώντας τον και µ' έτοια λόγια κρένει:
«Ποιος είσαι συ που στα καράβια µας και στο στρατό µονάχος
µες στης νυχτιάς το σκότος έρχεσαι, που όλοι οι θνητοί κοιµούνται;
Μουλάρι τάχα για και σύντροφο να βρεις κανένα ψάχνεις;
Μίλα µου, µη ζυγώνεις άλαλος, ποια σ' έχει σφίξει ανάγκη;»
Κι ο πρωταφέντης Αγαµέµνονας απηλογιά του δίνει:
«Γιε του Νηλέα, ρηγάρχη Νέστορα, των Αχαιών η δόξα,
το γιο του Ατρέα, τον Αγαµέµνονα, θωρείς εδώ, που ο ∆ίας
απ' όλους πιότερο σε βάσανα µε ρίχνει δίχως τέλος,
 όσο κρατάει η πνοή στα στήθη µου κι η δύναµη στα γόνα.

Έτσι γυρνώ, τι δε µου κάθεται γλυκός στα µάτια γύπνος'
µου τυραννούν τη σκέψη ο πόλεµος, των Αρχαίων τα πάθη.
Για τους Αργίτες τρόµος µ' έπιασε φριχτός, κι ουδέ η ψυχή µου
γερά βαστιέται, µόνο τα 'χασα, κι όξω πηδάει η καρδιά µου
να 'βγει απ' το στήθος, και τα γόνατα µου τρέµουν τ' αντρειωµένα.
Όµως δουλειά εσύ τώρα αν γύρευες, µια και δεν πιάνει ο γύπνος
µηδέ και σένα, στους βαρδιατορες έλα µαζί να πάµε,
να δούµε, η αγρύπνια µην τους τσάκισε κι ο κάµατος, και γείραν
να κοιµηθούνε, κι έτσι ολότελα τη βάρδια τους ξέχασαν.
 Οι οχτροί κοντά εδώ πέρα κάθουνται, κι ουδέ κανείς µας ξέρει,

αν δεν τους κατεβεί τον πόλεµο ν' ανοίξουν και τη νύχτα.»
Κι απηλογιά ο γερήνιος Νέστορας του δίνει ο αλογολάτης:
«Υγιέ του Ατρέα, τρανέ Αγαµέµνονα, ρηγάρχη τιµηµένε,
ο ∆ίας σα δύσκολο ο βαθύγνωµος του Εχτόρου τα χατίρια
όλα να του τα κάνει, ως πέτεται' µα πιότερες ακόµα
θα πάθει συφορές, µου εικάζεται, φτάνει ο Αχιλλέας µια µέρα
τη µάνητα του την ανέσπλαχνη να διώξει απ' την καρδιά του.
Μετά χαράς να 'ρθω' µα θα 'θελα να πούµε και στους άλλους,
στον Οδυσσέα, στον πολεµόχαρο γιο του Τυδέα, κι ακόµα


στον Αία το γρήγορο, στον άτροµο γιο του Φυλέα, το Μέγη.

Να 'ταν και κάποιος που θα πήγαινε τρεχάτος να φωνάξει
να 'ρθουν και τούτοι, ο ισόθεος Αίαντας κι ο Ιδοµενέας ο ρήγας·
τι τα δικά τους στέκουν άρµενα µακριά πολύ, στην άκρη.
Για το Μενέλαο νιώθω σέβαση κι αγάπη, κι όµως πρέπει
να τον µαλώσω· µην πικραίνεσαι µαζί µου, δεν το κρύβω'
γιατί κοιµάται, κι ολοµόναχο σ' αφήκε να παλεύεις,
που 'πρεπε εκείνος στους πρωτόγερους όλους να τρέχει τώρα
παρακαλώντας τους, τι αβάσταχτη µας έχει σφίξει ανάγκη.»
Κι ο πρωταφέντης Αγαµέµνονας απηλογιά του δίνει:
 «Άλλες φορές εγώ είµαι, γέροντα, που λέω να τον µαλώσεις·

τι δείχνει αναµελιά κι απάνω του καµιά δουλειά δεν παίρνει'
Οχι γιατί 'ναι οκνός για του 'λειψεν η γνώση, µόνο θέλει
εγώ ν' αρχίζω πρώτος πάντα µου, και µε κοιτάει στα µάτια.
Μ' απόψε πρώτος ξεπετάχτηκε µονάχος και µε βρήκε,
κι εγώ να κράξει ευτύς τον έστειλα τους αντρειανούς που θέλεις.
Πάµε λοιπόν, θα τους πετύχουµε µπροστά απ'τις πόρτες όλους,
στους φύλακες· εκεί παράγγειλα να γίνει η σύναξη µας.»
Κι απηλογιά ο γερήνιος Νέστορας του δίνει ο αλογολάτης:
«Έτσι κανείς απ' όσους έτρεξε να ξεσηκώσει να 'ρθουν
 δε θ' αψηφήσει λέω τα λόγια του κι ουδέ θα του θυµώσει.»

Αυτά είπε ο γέροντας, και φόρεσε στα στήθια το χιτώνα,
και σάνταλα πανώρια πέρασε στ' αστραφτερά του πόδια,
κι έριξε γύρα του και στέριωσε την πορφυρή φλοκάτα,
που 'ταν διπλή, φαρδιά, κι απάνω της πυκνό το χνούδι ανθούσε'
και το γερό κοντάρι αρπάζοντας το καλοακονισµένο
κινάει στα πλοία των χαλκοθώρακων των Αχαιών να φτάσει.
Τον Οδυσσέα πιο πρώτα εσήκωσε, που 'χε θεού τη γνώση,
ο αλογατάς γερήνιος Νέστορας από τον ύπνο τότε
φωνάζοντας τον κι όπως άκουσεν εκείνος τη φωνή του,


µεµιάς πετάχτη απ' το καλύβι του κι έτσι µιλάει ρωτώντας:
«Ποια να 'ν' η ανάγκη που σας έσφιξε και στ' άρµενα µας δίπλα
γυρνάτε µόνοι στο στρατόπεδο, µέσα στη θεία τη νύχτα;»
Και τότες ο γερήνιος Νέστορας ο αλογολάτης του 'πε:
«Γιε του Λαέρτη αρχοντογέννητε, πολύτεχνε Οδυσσέα,
συµπάθα µας! κακό ανεβάσταγο τους Αχαιούς πλακώνει.
Μον' έλα, ακλούθα µας, ν' ασκώσουµε κι άλλον κανένα, απ' όσους

κρέµεται η απόφαση, θα φύγουµε για εδώ θα πολεµούµε.»
Τότε ο Οδυσσέας ο πολυκάτεχος γυρνώντας στο καλύβι
φορεί σκουτάρι απά στους ώµους του και πάει µαζί κι εκείνος.
 Για το ∆ιοµήδη ευτύς εκίνησαν απόξω απ' το καλύβι

µε τ' άρµατα του εκείνος πλάγιαζε' κι οι σύντροφοί του γύρα
κοιµόνταν, κι είχαν για προσκέφαλο σκουτάρια, και στο χώµα
είχαν µπηγµένα τα κοντάρια τους απ' την ουρά, κι αλάργα
σαν αστραπή του ∆ία στραφτάλιζαν απ' το χαλκό' κι εκείνος
σε στρώµα από τοµάρι επλάγιαζε βοδιού καλοθρεµµένου,
κι είχε απλωµένο για προσκέφαλο καλόφαντο κιλίµι.
Κι ο αλογατάς γερήνιος Νέστορας σιµώνει, µε το πόδι
τον σπρώχνει, τον ξυπνά φωνάζοντας και λέει µαλώνοντας τον:
« ∆ιοµήδη, σήκω! ∆εν τον χόρτασες ολονυχτίς τον ύπνο;
 και δεν ακούς οι Τρώες πως κάθουνται στο στήθωµα του κάµπου,

στα πλοία κοντά, και που δεν έµεινε πολύς στη µέση τόπος;»
Είπε, κι εκείνος απ' τον ύπνο του µεµιάς πετάχτη ολόρθος,
και κράζοντας τον µε ανεµάρπαστα του συντυχαίνει λόγια:
« Αλήθεια, γέροντα, είσαι ακούραστος κι αναπαµό δεν ξέρεις'
άλλοι Αχαιοί µαθές δε βρέθηκαν πιο νιοί από σένα τώρα,
που ολούθε τρέχοντας στους άρχοντες να παν να τους ξυπνήσουν;
Μα δεν µπορεί κανένας, γέροντα, να µετρηθεί µαζί σου.»
Κι απηλογιά ο γερήνιος Νέστορας του δίνει ο αλογολάτης:
«Αυτά που λες, αλήθεια, φίλε µου, πολύ σωστά και δίκια'
 έχω και γιους εγώ αψεγάδιαστους, έχω κι ανθρώπους άλλους

πολλούς, που θα µπορούσε κάποιος τους να πάει και να τους κράξει'
όµως ανάγκη τώρα αβάσταχτη πλακώνει τους Αργίτες'
από µια τρίχα η τύχη κρέµεται την ώρα αυτή ολονών µας,
οι Αργίτες τώρα αν θα γλιτώσουµε για αν πάµε κατ' ανέµου.
Μον' τρέχα τώρα, τι είσαι νιότερος, και το γοργό τον Αία
και του Φυλέα το γιο ξεσήκωσε, σπλαχνιά για µένα αν νιώθεις.»
Είπε, κι εκείνος γύρω του έριξε τοµάρι από φλογάτο
λιόντα τρανό, µακρύ ως τα πόδια του, και πήρε το κοντάρι'
κινάει το δρόµο, τους ξεσήκωσε, τους έφερε µαζί του.


Κι όταν εκείνοι φτάσαν κι έσµιξαν τις συναγµένες βάρδιες,
τους αρχηγούς τους δεν τους πέτυχαν παραδοµένους σ' ύπνο,
µόνο συνάρµατοι όλοι κι άγρυπνοι κάθονταν και φύλαγαν.

Πώς γύρω από τ' αρνιά φυλάγοντας κακονυχτούν οι σκύλοι
µέσα στη µάντρα, αγρίµι ακούγοντας στο δάσος θρασεµένο
να φτάνει απ' τα βουνά, και τάραχο µεγάλο απ' αφορµή του
σκυλιά κι ανθρώποι ξεσηκώνουνε, και λησµονούν τον ύπνο'
όµοια είχε λείψει κι απ' τα µάτια τους ο γλυκός ύπνος, Ολη
τη νύχτα την κακιά που εφύλαγαν στον κάµπο γυρισµένοι
στηναν αφτί ν' ακούσουν, πάνω τους ποιάν ώρα οι Τρώες θα πέσουν.
 Κι όπως τους είδε, εχάρη ο γέροντας, και λέει γκαρδιώνοντάς τους,

και κράζοντας τους µε ανεµάρπαστα τους συντυχαίνει λόγια:
«Έτσι, παιδιά, φυλάτε' ούτε ένας σας τον ύπνο µην αφήσει
να τον δαµάσει, κι αναγέλασµα γενούµε των οχτρώ µας.»
Είπε, και το χαντάκι επέρασε' κι οι Αργίτες βασιλιάδες,
οι καλεσµένοι για τη µάζωξη, ξοπίσω του ακλουθούσαν
κι ο γιος του Νέστορα ο πανέµνοστος µαζί τους κι ο Μηριόνης
έρχονταν, τι οι ίδιοι τους εφώναξαν να βουλευτούν οµάδι.
Κι ως το σκαφτό χαντάκι εδιάβηκαν, πηγαίνουν και καθίζουν
σε ανοιχτό τόπο, που δε σκέπαζαν κουφάρια από πεσµένους,
 κείθε που πριν ο µέγας Έχτορας, χαλνώντας τους Αργίτες,

είχε αναγύρει πίσω, ως τύλιξε τα πάντα γύρα η νύχτα.
Εκεί κάθισαν τότε κι άρχισαν τα λόγια αναµεσό τους'
και πρώτος ο γερήνιος Νέστορας µιλούσε ο αλογολάτης:
«Φίλοι, ποιος θα 'ναι τώρα απ' όλους µας που θα το πει η καρδιά του
και µες στους Τρώες τους αντροδύναµους να πάει θ' αποκοτήσει,
µπας και κανένα οχτρό, που απόµεινε µονάχος πίσω, πιάσει,
για µες στους Τρώες κανένα λόγο τους ακούσει, για να ιδούµε
ποιάν έχουν πάρει τώρα απόφαση: στα πλοία κοντά να µείνουν
µακριά απ' το κάστρο τους στοχάζουνται, για λεν να γύρουν πίσω
 και µέσα να κλειστούν, σα νίκησαν πια τώρα τους Αργίτες;

Αν ήταν όλα αυτά να µάθαινε και πίσω µας γυρνούσε
γερός εδώ, µεγάλη η δόξα του µες στους ανθρώπους όλους
κάτω απ' τα ουράνια, και θα κέρδιζε λαµπρό από πάνω δώρο'
τι οι πιο τρανοί αρχηγοί, τ' Αργίτικα που κυβερνούν καράβια,
από µια µαύρη θα του δώσουνε καθένας προβατίνα,
µ' αρνάκι βυζανιάρικο' όµοιο της δε βρίσκεται άλλο πλούτος'
και στις χαρές και στα τραπέζια µας µαζί µας θα 'ναι πάντα.»
Τέτοια µιλούσε, κι οι άλλοι απόµειναν και δεν έβγαναν άχνα'
κι είπε ο ∆ιοµήδης ο βροντόφωνος αναµεσό τους τότε:


«Νέστορα, εµένα σπρώχνει η πέρφανη καρδιά και το κουράγιο

µες στους οχτρούς, κοντά που βρίσκουνται, να µπω να µη µε νιώσουν,
τους Τρώες· ωστόσο να 'ρθει αν έλεγα µαζί µου κι ένας άλλος,
µε πιο ξεθαρρεσιά θα πήγαινα και πιότερο κουράγιο.
Σαν πάνε δυο µαζί, στοχάζεται πριν απ' τον έναν ο άλλος
το που φελά' µ' αν πας µονάχος σου, κι αν στοχαστείς, µα πάλε
τόσο µακριά δεν πάει το µάτι σου κι είναι άπλερος ο νους σου.»
Είπε ο ∆ιοµήδης, και πετάχτηκαν πολλοί να παν µαζί του'
οι δυο τους Αίαντες πρώτα το 'θελαν να παν οι πολέµαρχοι,
και το 'θελε κι ο γιος του Νέστορα, και το 'θελε ο Μηριόνης,
 κι ο γιος του Ατρέα, ο Μενέλαος, το 'θελε, τρανός κονταροµάχος,

και το 'θελε κι ο καρτερόψυχος κρυφά Οδυσσέας στ' ασκέρι
των Τρωών να µπει' τι πάντα ορέγουνταν τον κίντυνο η καρδιά του.
Κι ο πρωταφέντης Αγαµέµνονας γυρνώντας είπε τότε:
«Γιε του Τυδέα, ∆ιοµήδη, ολόκαρδη που σου 'χω αγάπη πάντα,
το σύντροφο µονάχος διάλεξε που θες µαζί να πάρεις,
απ' όσους θέλουν τον καλύτερο' τι λαχταρούν περίσσιοι.
και µην ντραπείς και τον καλύτερο να µείνει πίσω αφήσεις
και πάρεις πιο αχαµνό, τι ντρέπεσαι θωρώντας τη γενιά του.
Όχι µην πας µ' αυτόν, τρανότερος ρηγάρχης κι ας λογιέται.»
 Αυτά είπε, τον ξανθό τροµάζοντας Μενέλαο µήπως πάρει.

Τότε ο ∆ιοµήδης ο βροντόφωνος πήρε ξανά το λόγο:
«Μια και µ' αφήνετε το σύντροφο να τον διαλέξω ατός µου,
να λησµονήσω εγώ πώς γίνεται τον Οδυσσέα το θείο,
που 'χει καρδιά γερή, κι ατρόµητη στα κίντυνα η ψυχή του
η πέρφανη, και την αγάπη της του χάρισε η Παλλάδα;
Αν µ' ακλουθούσε τέτοιος σύντροφος, κι απ' της φωτιάς τις φλόγες
οι δυο µας πίσω θα γυρίζαµε, τι είναι ξεφτέρι ο νους του.»
Κι ο αρχοντογέννητος πολύπαθος του απάντησε Οδυσσέας:
«Πολλά παινάδια για µαλώµατα, γιε του Τυδέα, δε θέλω'


γιατί όλα τώρα αυτά που µίλησες οι Αργίτες τα κατέχουν.
Μον' πάµε' η νύχτα κιόλας διάβηκε κι ή χαραυγή σιµώνει'
γείραν τ' αστέρια πια και πέρασε το πιο πολύ της νύχτας'
δυο τρίτα πέρασαν κι απόµεινε µονάχα το στερνό της.»
Έτσι έλεγαν, κι αµέσως άρµατα τροµαχτικά φόρεσαν.
Το δίκοπο σπαθί απ' τον άτροµο το θρασυµήδη επήρε
τότε ο ∆ιοµήδης, τι είχε στ' άρµενα ξεχάσει το δικό του,
και το σκουτάρι. Στο κεφάλι του φοράει ταυρίσιο κράνος,
µε δίχως φούντα, δίχως κέρατα, που λέγεται κασίδι,

και το κεφάλι απ' τα χτυπήµατα φυλάει στους αντρειωµένους.
 ∆οξάρι κι ο Μηριόνης έδωκε, σπαθί και σαϊτολόγο

στον Οδυσσέα, και στο κεφάλι του κράνος φοράει, φτιαγµένο
από τοµάρι, κι από µέσα του λουριά πολλά το δέναν,
στεριά πολύ, κι απόξω το 'σκεπαν ολούθε γύρω δόντια
λευκά, από ασπρόδοντο αγριογούρουνο, µε µαστοριά αρµοσµένα
µεγάλη, κι από µέσα το 'ντυνε µαλλί πατικωµένο.
Κάποτε το 'χε κλέψει ο Αυτόλυκος, του Αµύντορα το σπίτι,
του γιου του Ορµένου, σύντας πάτησε, το στέριο, στην Έλιωνα,
και του Αµφιδάµαντα απ' τα Κύθηρα το χάρισε, στη Σκάντεια'
κι αυτός φίλιας κι αγάπης χάρισµα στο Μόλο το χαρίζει'
 κι ο Μόλος στο Μηριόνη το 'δωκε, το γιο του, να το βάζει.

και τώρα το κεφάλι εσκέπασε τρογύρα του Οδυσσέα.
Έτσι λοιπόν οι δυο τους, άρµατα τροµαχτικά ως φόρεσαν,
κινούν και φεύγουν, πίσω αφήνοντας τους βασιλιάδες όλους.
∆εξιά µεριά τους νυχτοκόρακα, στο δρόµο πλάι, τους στέλνει
τότε η Αθηνά, κι αν µε τα µάτια τους εκείνοι δεν τον είδαν
στη σκοτεινή νυχτιά, µα γρίκηξαν καλά το σκούξιµό του.
Κι απ' το πουλί ο Οδυσσέας εχάρηκε και στην Παλλάδα κράζει:
«Κόρη του ∆ία του βροντοσκούταρου, που πάντα πλάι µου στέκεις,
σε κάθε µόχτο µου, κι απάνω µου το µάτι σου στο κάθε
 ξεκίνηµα µου, την αγάπη σου πιότερο τώρα δείξε!

∆ώσε, Αθηνά, στα πλοία να γύρουµε ξανά γεµάτοι δόξα,
έργο περίτρανο αφού κάνουµε, που οι Τρώες να το θυµούνται.»
Με τη σειρά του κι ο βροντόφωνος ∆ιοµήδης προσευκήθη:
«Άκου και µένα τώρα, αδάµαστη κόρη του ∆ία, και στάσου
στο πλάι µου, ως στάθης και στον κύρη µου, το θείο Τυδέα, στη Θήβα,
σύντας ετράβηξε µαντάτορας σταλτός απ' τους Αργίτες.
Στον Ασωπό τους χαλκοθώρακους αφήκε Αργίτες πίσω,
κι αυτός επήγε ειρήνης µήνυµα να φέρει στους Καδµείους'
όµως φριχτά κακά µελέτησε στο γυρισµό του αλήθεια,


µαζί, θεά, µε σένα, πρόθυµη που εστάθης στο πλευρό του.
Όµοια και µένα τώρα βοήθησε και φύλαγε µε, αν θέλεις,
και θα σου σφάξω φαρδιοκούτελη, µονόχρονη δαµάλα,
αδάµαστη, που δεν την έβαλαν ακόµα στο ζυγό της·
τέτοια θα σφάξω εγώ, τα κέρατα περιχρυσώνοντάς της.»

Αυτά ευκηθήκαν, και τα λόγια τους συνάκουσε η Παλλάδα.
Κι αυτοί, στην κόρη ως προσευκήθηκαν του ∆ία του τρισµεγάλου,
σα δυο λιοντάρια πήραν κι έτρεχαν στη µαύρη µέσα νύχτα,
µέσα από γαίµα κι από θάνατο κι αρµάτες και κουφάρια.
Μα κι ο Έχτορας τους Τρώες τους πέρφανους δεν άφηνε καθόλου
 να κοιµηθούν, µονάχα εφώναξε να µαζωχτούν οι πρώτοι,

όσοι απ' τους Τρώες λογιούνταν άρχοντες και πρωτοκεφαλάδες·
κι ως συνάχτηκαν, τι σοφίστηκε τρανό τους φανερώνει:
« Ποιος τη δουλειά θα πάρει απάνω του που θέλω; Θα του δώσω
δώρο τρανό, και θα 'χει αντίµεψη που δε θ' αξίζει λίγο:
αµάξι εγώ και δυο αψηλόλαιµα φαριά, τα πιο αντρειωµένα
που βρίσκουνται στα πλοία τα γρήγορα των Αχαιών, του δίνω,
αν του το πει η καρδιά και ρέγεται τρανή να πάρει δόξα,
να πάει κοντά στα γοργοτάξιδα καράβια και να µάθει,
τάχα τα γρήγορα καράβια τους φυλάγουνται ως και πρώτα,
 για δαµασµένοι πια απ' τα χέρια µας άρχισαν µεταξύ τους

να κουβεντιάζουν πως θα φύγουνε, κι ουδέ και θέλουν τώρα
τη νύχτα να φυλάν, τι απόστασαν του κόπου τσακισµένοι;»
Έτσι µιλούσε, κι όλοι εκόµπιασαν και δεν έβγαναν άχνα.
Ηταν εκεί και κάποιος ∆όλωνας, του Ευµήδη γιος του κράχτη,
στους Τρώες ανάµεσα· πολύχρυσος, πολύχαλκος λογιόταν
δεν ήταν όµορφος στο πρόσωπο, µα είχε γοργά ποδάρια,
κι ήταν ο µόνος γιος του κύρη του µες σε άδερφάδες πέντε.
και τότε µίλησε στον Έχτορα, κι οι Τρώες άκουγαν όλοι:
«Έχτορα, εµένα σπρώχνει η πέρφανη καρδιά και το κουράγιο
 να πάω κοντά στα γοργοτάξιδα καράβια και να µάθω.

Μα το ραβδί σου τώρα σήκωσε ψηλά και κάµε µου όρκο,
πως τ' άτια και το χαλκοπλούµιστο το αµάξι θα µου δώσεις,
αυτά που κουβαλούν τον άψεγο γιο του Πηλέα στη µάχη.
∆ε θα σου βγω κακός µαντάτορας και θα φανώ ως µε θέλεις·
µιαν άκρη ως άλλη εγώ το ασκέρι τους θα το διαβώ, ως να φτάσω
µπρος στο καράβι του Αγαµέµνονα, κει που οι ρηγάδες όλοι
βουλή θα στήνουν, αν θα φύγουνε, για πόλεµο αν θ' ανοίξουν.»
Είπε, κι εκείνος του τ' ορκίστηκε µε το ραβδί στα χέρια:
«Στο ∆ία τον ίδιο, το βροντόχαρο της Ήρας άντρα, αµώνω:


δε θ' ανεβεί σε τούτα τ' άλογα ποτέ κανένας άλλος

από τους Τρώες, µον' θα τα χαίρεσαι µονάχα εσύ για πάντα.»
Είπε, κι ορκίστηκε όρκον άνεργο, µ' αυτός αναγκαρδιώθη'
κι ευτύς στους ώµους γύρα επέρασε το γυριστό δοξάρι'
λύκου ψαρού ετυλίχτη άπόξω του δερµάτι, στο κεφάλι
από κουνάβι κράνος φόρεσε, το σουβλερό κοντάρι
φουχτώνει, και κινάει για τ' άρµενα' κι ουδ' ήτανε γραφτό του,
γυρνώντας απ' τα πλοία, στον Έχτορα να φέρει τα µαντάτα.
Κι ως πίσω του άφησε τη µάζωξη, φαριά κι ανθρώπουςόλα,
πήρε το δρόµο γοργοπόδαρος· µα ως σίµωνε, τον είδε
 πρώτα ο Οδυσσέας ο αρχοντογέννητος και του ∆ιοµήδη κάνει:

«Κάποιος, ∆ιοµήδη, από τ' ασκέρι τους ζυγώνει κατά δώθε'
δεν ξέρω, για τα πλοία µας έρχεται, να ιδεί, να µαντατέψει,
για τους νεκρούς, εδώ που βρίσκουνται κοιτάµενοι, να γδύσει.
Να προσπεράσει ας τον αφήσουµε για λίγο µες στον κάµπο,
κι έπειτα πέφτοντας απάνω του τον πιάνουµε στα χέρια
µονοστιγµίς. Μ' αν τούτος τρέχοντας ξεφύγει, στρίµωχνε τον
όλη την ώρα απάνω στ' άρµενα, µακριά από τους δικούς του,
µε το κοντάρι κυνηγώντας τον, στο κάστρο µη µας φύγει.»
Ως είπαν τούτα, επαραµέρισαν και µες στους σκοτωµένους
 ξαπλώθηκαν, κι αυτός, ο ανέµυαλος, τους προσπερνάει µε βιάση.

Μα µόλις πίσω του τους άφησε, σαν όσο δρόµο παίρνουν
µοναναπνιας µουλάρια σέρνοντας σε χέρσο απά χωράφι
το στέριο αλέτρι, τι έχουν πιότερο κουράγιο από τα βόδια,
του χύθηκαν. Κι αυτός εστάθηκε το σάλαγο γρικώντας.
Είπε µαθές µην είχεν ο Έχτορας καινούργια διάτα βγάλει,
κι έρχονταν απ' τους Τρώες οι σύντροφοι να τον γυρίσουν πίσω.
Μα σύντας το πολύ τους χώριζε µια κονταριά µονάχα,
κι ένιωσε οχτροί πως ήταν, το 'βαλε µεµιάς γοργά στα πόδια,
να φύγει' όµως οι δυο από πίσω του τον πήραν του κυνηγού.
 Καθώς δυο σκύλες σουβλερόδοντες, πιτήδειες λαγωνιάρες,

πα σε λαγό ή λαφίνα ρίχνουνται µες σε πυκνό ρουµάνι
ζορίζοντας τη' µουκανίζοντας εκείνη τρέχει οµπρός τους·
όµοια ο ∆ιοµήδης κι ο πολέµαρχος τότε Οδυσσέας τον πήραν
από κοντά κοντά, αξανάσαστα το δρόµο κόβοντας του.
Μα όπως τραβούσε κατά τ' άρµενα κι ήταν να πέσει απάνω
στις βάρδιες, στο ∆ιοµήδη εφύσηξε τότε η Αθηνά κουράγιο,
κανένας απ' τους χαλκοθώρακους να µην καυκιέται Αργίτης
πρώτος πως του 'ριξε, και δεύτερος πως ήρθε αυτός µονάχα.
Κι ο δυνατός ∆ιοµήδης του 'κραξε µε το κοντάρι ορµώντας:

 «Για στάσου, αλλιώς µε το κοντάρι µου θα σε πετύχω, κι ούτε

λέω πως θ' αργήσει από το χέρι µου γοργός να σε 'βρει ο Χάρος!»
Είπε και ρίχνει, και ξεπίτηδες δεν πέτυχε' πιο πάνω
περνά από το δεξιό τον ώµο του το γυαλιστό κοντάρι,
κι η µύτη του στη γη καρφώθηκε, κι αυτός λυµένα γόνα
στάθηκε ασάλευτος (τα δόντια του χτυπούσαν µες στο στόµα)
πρασινισµένος απ' το φόβο του· κι αυτοί λαχανιασµένοι
τον φτάνουν και τα χέρια του 'πιασαν, κι είπεν αυτός θρηνώντας:
«Ζωντάρι πιάστε µε, κι αργότερα σας δίνω λύτρα, τι έχω
χρυσάφι και χαλκό και σίδερο µε κόπο δουλεµένο.
 Αρίφνητα από τούτα θα 'δινε για ξαγορά µου ο κύρης,

πως είµαι ζωντανός αν µάθαινε στ' Αργίτικα καράβια.»
Τότε ο Οδυσσέας ο πολυκάτεχος του απηλογήθη κι είπε:
« Κάνε κουράγιο, και το θάνατο µη βάζει διόλου ο νους σου.
Μον' έλα τώρα, δώσε απόκριση και πες την πάσα αλήθεια:
πως έτσι µόνος στα καράβια µας από το ασκέρι αλάργα
µες στης νυχτιάς το σκότος έρχεσαι, που όλοι οι θνητοί κοιµούνται;
Μην τους νεκρούς, εδώ που βρίσκουνται κοιτάµενοι, να γδύσεις;
Για µήπως ο Έχτορας τι κάνουµε να ιδείς εδώ σε στέλνει
στα πλοία τα βαθουλά; Για κι η ίδια σου καρδιά σε σπρώχνει να 'ρθεις;»
 Κι είπεν ο ∆όλωνας, και του 'τρεµαν τα γόνατα από κάτω:

«Ο Έχτορας πλάνεψε τα φρένα µου µε τα µωρόλογά του,
που µου 'ταξε το χαλκοπλούµιστο να µου χαρίσει αµάξι,
µαζί και τ' άτια τα µονόνυχα του ξακουστού Αχιλλέα'
και στους οχτρούς να τρέξω µ' έσπρωχνε, να τους κοντοζυγώσω
µες στη γοργή νυχτιά την άφωτη, γυρεύοντας να µάθω,
τάχα τα γρήγορα καράβια τους φυλάγουνται ως και πρώτα,
για δαµασµένοι από τα χέρια µας άρχισαν µεταξύ τους
να κουβεντιάζουν πώς θα φύγουνε, κι ουδέ και θέλουν τώρα
τη νύχτα να φυλάν, τι απόστασαν του κόπου τσακισµένοι;»
 Αχνογελώντας ο πολύτεχνος του απάντησε Οδυσσέας:

«Πολύ µεγάλο αλήθεια χάρισµα λαχτάρησε η καρδιά σου,
του αντρόκαρδου Αχιλλέα τ'αλόγατα, που ζόρικο πολύ 'ναι
θνητοί να τα µερώσουν άνθρωποι και να τα κυβερνήσουν.
Μόνο ο Αχιλλέας µπορεί, τι αθάνατη τον έχει κάνει µάνα.
Μον' έλα τώρα, δώσε απόκριση και πες την πάσα αλήθεια:
Σαν κίνησες για δω, τον Έχτορα πού αφήκες το ρηγάρχη;
Πού έχει ακουµπήσει, πες µου, τ' άρµατα; που στέκουν τ' άλογά του;
και µε των άλλων Τρωών τι γίνεται τις βάρδιες; πού πλαγιάζουν;

Ποιάν έχουν πάρει τώρα απόφαση: στα πλοία κοντά να µείνουν
 µακριά απ' το κάστρο τους στοχάζουνται, για λεν να γύρουν πίσω

και µέσα να κλειστούν, σα νίκησαν πια τώρα τους Αργίτες;»
Κι ο γιος του Ευµήδη τότε, ο ∆όλωνας, του απηλογήθη κι είπε:
«Εγώ σ' αυτά που µε αναρώτησες θα πω την πάσα αλήθεια'
ο Έχτορας κάνει τώρα σύναξη µε τους πρωτογερόντους,
να πάρει απόφασες, και βρίσκεται στου Ίλου το µνήµα δίπλα,
µακριά απ' τη χλαλοή, πολέµαρχε' κι οι βάρδιες που ρωτάς µε,
καµιά δε διαφεντεύει ξέχωρη κι ουδέ φυλάει τ' ασκέρι.
Από τους Τρώες κρατιούνται ξάγρυπνοι πλάι στις φωτιές µονάχα
όσοι είναι ανάγκη, και τις βάρδιες τους ο ένας του άλλου φωνάζουν
 να τις κρατούν ξύπνοι' µα οι σύµµαχοι κοιµούνται οι ξακουσµένοι,

κι έχουν στους Τρώες αφήσει ολότελα του φυλαγµοϋ την έγνοια'
τι τα παιδιά και τις γυναίκες τους αυτοί κοντά δεν έχουν.»
Τότε ο Οδυσσέας ο πολυκάτεχος του απηλογήθη κι είπε:
« Χώρια κοιµούνται αυτοί, για ανάκατα µε τους αλογατάδες
τους Τρώες; Για µίλα µου ξεκάθαρα' θέλω καλά να ξέρω.»
Κι ο γιος του Ευµήδη τότε, ο ∆όλωνας, του απηλογήθη κι είπε:
«Λέω και σ' αυτά που τώρα ρώτησες να πω την πάσα αλήθεια'
γιαλού µεριά στέκονται οι Παίονες οι γυρτοδοξαράτοι,
µαζί κι οι Πελασγοί κι οι Λέλεγες κι οι Καύκωνες κι οι Κάρες'
 κατά τη Θύβρη πάλε οι πέρφανοι Μυσοί µε τους Λυκιώτες,

κι οι Μαίονες, οι τρανοί στον πόλεµο, κι οι αλογατάδες Φρύγες.
Μ' από όλα τούτα ποιο είναι τ' όφελος που µε ψιλορωτατε;
Αν τώρα να χυθείτε θέλετε µέσα στων Τρωών τ' ασκέρι,
να τους οι Θράκες, µόλις που 'φτασαν, στην άκρα, χώρια απ' όλους.
Γιος του Ηονέα λογιέται ο ρήγας τους και Ρήσο τον φωνάζουν.
Σαν τα φαριά του έτσι πεντάµορφα και πιο τρανά δεν είδα'
κι από το χιόνι ακόµα ασπρότερα, γοργά σαν τους ανέµους.
Κι είναι το αµάξι του µε µάλαµα κι ασήµι δουλεµένο.
Αρµατωσιά χρυσή, θεόρατη, να ιδείς και να θαµάξεις,


ήρθε φορώντας. Ν' αρµατώνουνται µε τέτοια άρµατα άνθρωποι
δε στέκει' µοναχά σε αθάνατους θεούς αυτά ταιριάζουν.
Όµως εµένα τώρα φέρτε µε στα γρήγορα καράβια,
για µε σκοινιά ανελέητα δέστε µε κι αφήστε µε εδώ πέρα,
ως να γυρίστε πίσω κι έχετε σιγουρευτεί για µένα,

αν ό,τι τώρα σας µολόγησα σωστό 'τανε για κι όχι.»
Ταυροκοιτώντας τον του µίλησε τότε ο τρανός ∆ιοµήδης:
«Πια γλιτωµό δεν έχεις, ∆όλωνα, στα χέρια τα δικά µας
µια κι έχεις πέσει, κι ας µας έδωσες καλά µαντάτα τώρα.
Γιατί αν µε λύτρα σ' απολύσουµε για κι αν σ' αφήσουµε έτσι,
 κι άλλη φορά θα 'ρθεις στα γρήγορα των Αχαιών καράβια

να σπιουνέψεις, για και πόλεµο και συ να µας ανοίξεις.
Μ' αν δαµαστείς από το χέρι µου και τη ζωή σου χάσεις,
ποτέ σου πια κακό δε δύνεσαι να κάνεις στους Αργίτες.»
Είπε, κι ως ο άλλος το σαγόνι του µε το χοντρό του χέρι
να πιάσει ελόγιαζε προσπέφτοντας, χιµάει, και το σπαθί του
κατάσβερκά του κατεβάζοντας, τα δυο του νεύρα κόβει,
κι όπως µιλούσε ακόµα, εκύλησε στο χώµα η κεφαλή του.
Παίρνουν εκείνοι απ' το κεφάλι του το κουναβίσιο κράνος,
και το κοντάρι, το δοξάρι του και την προβιά του λύκου.
 Στην κουρσολόγα τότε τ' άσκωσε την Αθηνά ο Οδυσσέας,

ψηλά στα χέρια του, κι ευχήθηκε τέτοια µιλώντας λόγια:
«Χάρου µε αυτά, θεά! Θα κράξουµε και πάλε εσένα πρώτη
απ' όλους τους θεούς στον Όλυµπο. και συ µε τη σειρά σου
συντρόφεψε µας στα θρακιώτικα φαριά και τα ληµέρια.»
Είπε, και πάνω απ' το κεφάλι του ψηλά τα κούρσα ασκώνει
και σε αρµυρίχι τα 'κρυψε, άσφαλτο σηµάδι βάζοντας τους
καλάµια, που 'δεσε στα σύχλωρα του αρµυριχιού κλωνάρια,
µην τα λαθέψουν µες στην άφωτη γοργή νυχτιά, γυρνώντας.
Μετά τραβούσαν µέσα απ' άρµατα, µέσα από µαύρον αίµα,
 κι ευτύς σε λίγο στους βαρδιάτορες των Θρακιωτών έφτασαν.

Κι αυτοί εκοιµόνταν απ' τον κάµατο βαλαντωµένοι, κι είχαν
πλάι τους στη γη τα ώρια τους άρµατα µε τάξη απιθωµένα
σε τρεις σειρές, και δίπλα του άλογα ζευγάρι είχε ο καθένας.
Στη µέση τους ο Ρήσος ύπνωνε, και τα γοργά φαριά του
πλάι του είχε δέσει, από το αµάξι του, στον κάτω κάτω γύρο.
Κι ως πρώτος ο Οδυσσέας τον ξέκρινε, τον δείχνει του ∆ιοµήδη:
«∆ιοµήδη, τούτος είναι, κοίταξε, και τούτα τ' άλογά του'
γι' αυτά µας µίλησεν ο ∆όλωνας, που έχουµε εµείς σκοτώσει.
Οµπρός, καιρός την αντρειοσύνη σου να δείξεις' δε σου πρέπει
 έτσι µε τ' άρµατα ανωφέλευτος να στέκεις' τ' άτια λύσε,

για αρχίνα τη σφαγή, και τ' άλογά θα τα φροντίσω ατός µου.»
Αυτά είπε, κι η Αθηνά η γλαυκόµατη τον γέµισε κουράγιο
κι έσφαζε ολόγυρα' και γόζουνταν ολούθε οι χτυπηµένοι
απ' το σπαθί του' και κοκκίνιζε το χώµα από το γαίµα.
Πώς σε κοπάδια ξάφνου αφύλαχτα χιµίζει απάνω λιόντας,
γίδια για πρόβατα, και ρίχνεται κακιά γιοµάτος λύσσα'
παρόµοια κι ο ∆ιοµήδης χύθηκε πα στους Θρακιώτες τότε,
κι έσφαξε δώδεκα' και πίσω του στεκόταν ο Οδυσσέας
ο µυαλωµένος, κι όποιον έσφαζε µε το σπαθί του εκείνος,
 απ' το ποδάρι αυτός τον άρπαζε και τον τραβούσε πέρα'

τι λόγιαζε στο νου τα ωριότριχα πως θα περνούσαν άτια
µε δίχως κόπο, κι ουδέ θα 'νιωθον τροµάρα δρασκελώντας
τόσα κουφάρια, τι ήταν άµαθα µαθές στα τέτοια ακόµα.
Μα σύντας ζύγωσε το ρήγα τουςκαι δώδεκα είχε ως τώρα
σκοτώσει Θράκεςτη µελόγλυκια ζωή µεµιάς του επήρε,
καθώς βογγούσε, τι τον παίδευε βαρύς βραχνάς τη νύχτα,
του Οινέα το αγγόνι, µες στον ύπνο του, που του 'στείλε η Παλλάδα.
Τότε ο Οδυσσέας ο καρτερόψυχος λύνει απ' τ' αµάξι τ' άτια,
µετά τα δένει µε τα νιόλουρα κι έξω µακριά τα σέρνει.
 κεντρίζοντας τα µε το τόξο του, τι αστόχησε να πάρει,

από το αµάξι τ' ωριοπλούµιστο το λαµπερό µαστίγι.
και του ∆ιοµήδη εσφύριξε έπειτα, σηµάδι δίνοντας του.
Αυτός, ασάλευτος, λογάριαζε την πιο τρανή να κάνει
αποκοτιά: συρτό, συνάρµατο το αµάξι απ' το τιµόνι
να το τραβήξει, για στα χέρια του ψηλά να το σηκώσει,
για να σκοτώσει ακόµα πιότερους εκεί µπροστά Θρακιώτες;
Κι ως τούτα ανάδευε στα φρένα του, να 'τη η Αθηνά που φτάνει,
και στο θεϊκό ∆ιοµήδη στέκοντας σιµά, τον αρµηνεύει:
«Γιε του Τυδέα του λιονταρόκαρδου, το γυρισµό στοχάσου,


στα βαθουλά µη γύρεις άρµενα κυνηγηµένος πίσω,
άλλος αν τύχει άπ' τους αθάνατους τους Τρώες να ξεσηκώσει.»
Είπε, κι αυτός το λάλο εγνώρισε της Αθηνάς που εµίλα,
κι ευτύς καβαλικεύει τ' άλογα' τους δίνει κι ο Οδυσσέας
µε το δοξάρι µια, και πέταξαν στ' Αργίτικα καράβια.
Ωστόσο ο Φοίβος ο αργυρότοξος δε βίγλιζε του κάκου,
µε του Τυδέα το γιο σαν ξέκρινε την Αθηνά να τρέχει'
όλος θυµό µαζί της, χώθηκε στων Τρωών το πλήθιο ασκέρι,
και το Θρακιώτη πρωτογέροντα, τον Ιπποκόωντα, ασκώνει,

τον αντρειανό του Ρήσου αξάδερφο' κι αυτός πηδάει ξυπνώντας,
 κι άδειο τον τόπο ως είδε όπου 'στεκαν τα γρήγορα άτια πρώτα

και τους δικούς του που σπαρτάριζαν αλύπητα σφαγµένοι,
σέρνει φωνή κι ανακαλέστηκε τον γκαρδιακό του ακράνη.
και µες στους Τρώες ασκώθη σάλαγος και ταραχή περίσσια,
και τρέχαν όλοι τους θαµάζοντας, τι φοβερά είχαν κάνει
εκείνοι οι δυο, πριχού στα βαθουλά καράβια τους διαγύρουν.
Και τούτοι ως φτάσαν όπου του Έχτορα σκότωσαν το σπιούνο,
τα γρήγορα άλογα ανακράτησε γοργά ο Οδυσσέας ο θείος'
πηδώντας ο ∆ιοµήδης πίθωσε τα αιµατωµένα κούρσα
στα χέρια του Οδυσσέα, και στ' άλογα ξανά καβαλικεύει.
 ∆ίνει βιτσιά µεµιάς στ' αλόγατα, που πρόθυµα πέταξαν

στα βαθουλά τραβώντας άρµενα, καθώς κι αυτά το θέλαν.
Πρώτος ο Νέστορας αγρίκησε το ποδοβόλι κι είπε:
«Φίλοι µου εσείς, Αργίτες άρχοντες και πρωτοκεφαλάδες,
σωστά τα που θα πω για ψέµατα; Μα να µιλήσω θέλω:
Ποδοβολή από γρήγορα άλογα στ' αφτιά µου γύρα φτάνει.
Ε, να 'ταν λέει, µακάρι, ο αντρόκαρδος ∆ιοµήδης κι ο Οδυσσέας,
γοργά απ' τους Τρώες κλεµµένα αλόγατα µονόνυχα να φέρναν!
Τρέµει η καρδιά µου ωστόσο ολόβαθα, κάνα κακό µην πάθουν,
στων Τρωών τον τάραχο όπως βρέθηκαν οι πιο αντρειωµένοι Αργίτες.»
 Ακόµα εστέκουνταν ο λόγος του, και πρόβαλαν οι δυο τους,

και πήδηξαν στη γη πεζεύοντας, κι οι άλλοι χαρά γιοµάτοι
σφίγγαν τα χέρια τους, ολόκαρδα καλωσορίζοντας τους'
και πρώτος ο γερήνιος Νέστορας ρωτούσε ο αλογολάτης:
«Για πες µας, Οδυσσέα περίλαµπρε, των Αχαιών η δόξα,
πώς πιάστε τα φαριά; χωθήκατε µέσα στων Τρωών τ' ασκέρια;
Για ήρθε θεός κανείς αγνάντια σας, να σας τα κάµει δώρο;
Αλήθεια, µοιάζουν απαράλλαχτα µε τις αχτίδες του ήλιου.
Κι εγώ συναπαντιέµαι αδιάκοπα µε τους οχτρούς, ποτέ µου
στα πλοία δε µένω πίσω, γέροντας κι ας είµαι πολέµαρχος'


όµως δεν είδα, δεν αντίκρισα τέτοια φαριά ποτέ µου.
Κάποιος θεός λέω σας αντάµωσε να σας τα κάµει δώρο'
τι κι απ' τους δυο του ∆ία δεν έλειψε του νεφελοστοιβάχτη
µήτε της κόρης της γλαυκόµατης, της Αθηνάς, η αγάπη.»
Τότε ο Οδυσσέας ο πολυκάτεχος του απηλογήθη κι είπε:
«Γιε του Νηλέα, ρηγάρχη Νέστορα, των Αχαιών η δόξα,
σ' έναν θεό δεν είναι δύσκολο και πιο πανώρια, αν θέλει,

φαριά να δώσει' τι ειν' οι αθάνατοι πολύ τρανότεροι µας.
Μα τ' άτια αυτά που θέλεις, γέροντα, να µάθεις, µόλις φτάσαν
από τη Θράκη. Τον αφέντη τους ο αντρόκαρδος ∆ιοµήδης
 τον σκότωσε, κι αντάµα δώδεκα συντρόφους του αντρειωµένους.

Κι έναν κατάσκοπο σκοτώσαµε, που δίπλα στα καράβια
τον είχε στείλει ο µέγας Έχτορας κι οι Τρώες οι ψυχωµένοι,
εδώ να 'ρθει κοντά, στο ασκέρι µας, να µας παραµονέψει.»
Είπε, και τ' άτια τα µονόνυχα περνά από το χαντάκι
γελώντας· πίσω του χαρούµενοι πήγαιναν κι οι άλλοι Αργίτες.
Κι ως φτάσαν πια στο καλοκάµωτο καλύβι του ∆ιοµήδη,
καλοκοµµένα επήραν νιόλουρα και τ' άλογα τους δένουν
µπρος στο παχνί, κει πέρα που 'στεκαν και τ' άλλα του ∆ιοµήδη
γοργόποδα φαριά, τ' ολόγλυκο µασώντας µπρος τους στάρι.
 Βάζει µετά ο Οδυσσέας του ∆όλωνα τα αιµατωµένα κούρσα

στην πρύµνα του άρµενου, να τα 'διναν στης Αθηνάς τη χάρη·
κι εκείνοι εβούτηξαν στη θάλασσα, τον πλήθιο τους ιδρώτα
απ' τ' αντικνήµια κι απ' το σβέρκο τους κι απ' τα µεριά να πλύνουν.
Κι αφού τα κύµατα της θάλασσας τον πλήθιο ιδρώτα έπλυναν
απ' τα κορµιά τους, και δροσίστηκαν βαθιά στα σπλάχνα µέσα,
σε καλοσκαλισµένους µπήκανε λουτρούς ν' απολουστούνε.
Κι αφού λούστηκαν πια κι αλείφτηκαν καλά µε λάδι, επήγαν
και κάθισαν να φαν, κι ολόγλυκο κρασί από το κροντήρι
το ξέχειλο ανασέρναν, κι έχυναν σπονδές στη Γλαυκοµάτα.
Ραψωδία Λ

 November,  :
Alexandros.HELLENICdata Server
http://www.kat.gr

Ιλιάδας Λ
Μετάφραση: Ν. Καζαντζάκη - Ι.Θ. Κακριδή
-Λ- Κι ασκώθη τότε απ' του τρισεύγενου του Τιθωνού την κλίνη

η Αυγή, το φως και στους αθάνατους και στους θνητούς να φέρει'
και την Αµάχη ο ∆ίας στ' Αργίτικα γοργά καράβια στέλνει,
την άγρια, να κρατάει στα χέρια της φριχτό πολέµου σκιάχτρο.
Πα στου Οδυσσέα το µαύρο, απλόχωρο καράβι πάει και στέκει,
που ήταν στη µέση, για ν' ακούγεται ζερβά δεξιά η φωνή της,
και δώθε, ως τα καλύβια του Αίαντα, του γιου του Τελαµώνα,
και κείθε, ως του Αχιλλέα' τι τ' άρµενα τα 'χαν στις δυο τις άκρες
σερµένα ετούτοι, χεροδύναµοι και παλικάρια ως ήταν.
 Εκεί η θεά ως εστάθηκε, έσυρε φωνή φριχτή, µεγάλη,

στριγγιά, και κάθε Αργίτη εγέµισε το στήθος µε περίσσιο
κουράγιο, αλάγιαστο αντροπάλεµα και πόλεµο να στήσουν.
και ξάφνου πιο γλυκός ο πόλεµος τους φάνη τώρα, απ' ό,τι
µε τα βαθιά καράβια να 'γερναν στη γη την πατρική τους.
Κι ο γιος του Ατρέα να ζώσουν πρόσταξεν οι Αργίτες τ' άρµατά τους,
κι ατός του ευτύς φοράει τη χάλκινη λαµπρήν αρµατωσιά του'
και πρώτα γύρα στ' αντικνήµια του περνά κνηµίδες ώριες,
που µε θηλύκια στους αστράγαλους σφίγγονταν ασηµένια'
κι ύστερα γύρω από τα στήθη του περνά το θώρακά του,
 που κάποτε ο Κινύρας του 'στείλε, φίλιας κι αγάπης δώρο'

τι είχε στην Κύπρο φτάσει το άκουσµα το µέγα, πως οι Αργίτες
σε λίγο για την Τροία θ' αρµένιζαν µε τα πλεούµενα τους·
γι' αυτό και του 'δωκε το θώρακα, τιµώντας το ρηγάρχη.
Κι είχε λαζούρι µπλάβο απάνω του δέκα ζωνάρια γύρα,
κι είχε είκοσι καλάι και δώδεκα ζωνάρια από χρυσάφι.
Μαυρογαλάζια φίδια ανέβαιναν κάθε µεριά από τρία
προς το λαιµό, µε ουρανοδόξαρα παρόµοια, ο γιος του Κρόνου
ψηλά στα σύγνεφα που στύλωσε, σηµάδι στους ανθρώπους.
Σπαθί µετά στους ώµους πέρασε, και τα πλουµόκαρφά του


λαµποκοπούσαν πάνω ολόχρυσα, και το θηκάρι του ήταν
γύρα όλο ασήµι, από χρυσόλουρα ψηλά ανακρεµασµένο.
Παίρνει το ξοµπλιαστό σκουτάρι του, που τον εσκέπαζε όλο,
το στέριο, τ' όµορφο, που χάλκινοι το ζώναν κύκλοι δέκα,
κι απάνω του είκοσι ξεχώριζαν αφάλια από καλάι,
λευκά, και µόνο ένα στη µέση τους από βαθύ λαζούρι,

µε τη Γοργώ που το στεφάνωνε την αγριοβλεµµατούσα,
µε φοβερή µατιά, και γύρα της ο Τρόµος κι η Φευγάλα.
Από ασηµένιο το σκουτάρι του λουρί κρεµόταν φίδι
γαλάζιο απάνω του τυλίγουνταν, κι απ' το λαιµό τον ίδιο
 τρεις κεφαλές προβαίναν, που 'βλεπαν αλλού κι η καθεµιά τους.

Το κράνος µε τα δυο τα κέρατα, τα τέσσερα τ' αφάλια
φοράει µετά, κι απάνω η φούντα του φοβέριζε η άλογίσια.
∆υο σουβλερά, γερά, χαλκόµυτα στερνά κοντάρια παίρνει,
που η λάµψη τους η χάλκινη έφτανε ψηλά στα µεσουράνια.
Και τότες η Αθηνά η γλαυκόµατη κι η Ήρα µαζί εβρόντηξαν,
για να τιµήσουν της πολύχρυσης Μυκήνας το ρηγάρχη.
Κι ο καθανείς του αµαξολάτη του παράγγελνε, µε τάξη
να του κρατάει κει πέρα τ' άλογα, µπροστά από το χαντάκι.
Κι αυτοί φόρεσαν τις αρµάτες τους, κι ευτύς επήραν δρόµο
 πεζοί, κι αλάγιαστος ο σάλαγος µες στο πουρνό σηκώθη.

Και στο χαντάκι οµπρός συντάχτηκαν πολύ πιο πριν, και φτάσαν
κατοπινά οι αµαξολάτες τους· και τότε ο γιος του Κρόνου
τρανό ξεσήκωσε συντάραχο, κι απ' τον αιθέρα πάνω
να πέσει αφήνει αιµατοστάλαχτη βροχή στη γη, σηµάδι
πως πλήθος αντρειωµένες θα 'στέλνε ψυχές στον Άδη κάτω.
Κι από την άλλη οι Τρώες συντάζουνταν, στο στήθωµα του κάµπου,
τρογύρα απ' τον τρανό τον Έχτορα, τον άξιο Πολυδάµα,
και τον Αινεία, που οι Τρώες αντίκριζαν ίδια θεό, κι ακόµα
τον Πόλυβο και τον Ακάµαντα µε τη θεϊκιά του νιότη
 και τον Αγήνορα, του Αντήνορα τους τρεις υγιούς, τρογύρα.

Κι έστεκε µες στους πρώτους ο Έχτορας µε ολόκυκλο σκουτάρι.
Πώς άστρο ξάφνου κακοσήµαδο προβάλλει µες στα νέφη,
ολόφωτο, και πάλι εχώθηκε στα νέφη τα ισκιωµένα'
παρόµοια κι ο Έχτορας ξεπρόβελνε τη µια στους πρώτους µέσα,
την άλλη στους στερνούς, προστάζοντας' κι η χάλκινη του αρµάτα
σαν αστραπή του βροντοσκούταρου του ∆ία στραφτάλιζε όλη.
Οι θεριστάδες πώς κατάντικρα σε δυο ζυγιές θερίζουν
τους όργους νοικοκύρη ατράνταχτου στα καρπερά σπαρτά του
 στάρι, κριθάρικαι χερόβολα πυκνά στο χώµα στρώνουν'


παρόµοια Τρώες κι Αργίτες χίµιξαν κι ο ένας τον άλλο έσφαζαν,
και την πικρή στο νου κανένας τους δεν έβαζε φευγάλα.
Κι ήταν ο πόλεµος ισόβαρος, κι εκείνοι ως λύκοι ορµούσαν.

Κι η Αµάχη εχαίρουνταν θωρώντας τους η πικροφαρµακούσα'
τι ήταν η µόνη απ' τους αθάνατους στον πόλεµο µαζί τους.
Οι άλλοι θεοί δεν ήταν δίπλα τους' γαλήνιοι αναπαύονταν
µες στα πανέµορφα παλάτια τους, κει πέρα που ο καθένας
το αρχοντικό του πήγε κι έχτισε, στου Ολύµπου τα φαράγγια.
Καί µε το γιο το µαυροσύγνεφο του Κρόνου τα 'χαν όλοι,
που για τους Τρώες νοιαζόταν κι ήθελε να δοξαστούν περίσσια.
 Μ' αυτός µηδέ και τους λογάριαζε' µον' φεύγει και καθίζει

µακριά απ' τους άλλους καµαρώνοντας στη δύναµη του, κι είχε
τα µάτια ρίξει απά στ' Αργίτικα τα πλοία, στων Τρωών το κάστρο,
σ' αυτούς που έσφαζαν και που εσφάζουνταν και στου χαλκού τη λάµψη.
Όσο βαστούσε η αυγή και πλήθαινε το φως της άγιας µέρας,
κι από τους δυο στρατούς σωριάζουνταν πολλοί από τις ριξιές τους·
όµως την ώρα που συντάζεται να φάει ψωµί ο ξωµάχος
στα ποροφάραγγα, τι απόκαµαν τα χέρια του να κόβουν
απ' το πουρνό δέντρα θεόρατα, και µπούχτισε η καρδιά του,
και για γλυκό ψωµί στο σπλάχνο του πληµµύρισε η λαχτάρα'
 την ώρα αυτή τους Τρώες ετσάκισαν µε την παλικαριά τους,

ο ένας του άλλου κουράγιο δίνοντας µες στις γραµµές, οι Αργίτες.
Πρώτος χιµώντας ο Αγαµέµνονας το Βήνορα σκοτώνει
το βασιλιά και τον άκράνη του, τον αλογάρη Οϊλέα.
Μπροστά του είχε σταθεί, απ' τ' αµάξι του ψηλά πηδώντας κάτω'
µα όπως χιµούσε οµπρός, στο µέτωπο µε σουβλερό κοντάρι
του ρίχνει' κι ο χαλκός του κράνους του δε βάστηξε στο χτύπο,
µον' και το κράνος και το κόκαλο τρυπά ο χαλκός, και λιώµα
του έγιναν τα µυαλά, κι ως χίµιζε, στο χώµα τον ξαπλώνει.
Μα ο πρωταφέντης Αγαµέµνονας τους παρατά εκεί πέρα,
 µε στήθια που από νιάτα ξάστραφταν, γυµνούς και κουρσεµένους,

κι αυτός στον Ίσο και στον Άντιφο τραβάει να τους σκοτώσει,
τους γιους του Πρίαµου κλεφτογέννητος ο πρώτος, γνήσιος ο άλλος
πα σ' ένα αµάξι οι δυο' τα νιόλουρα κρατούσε ο νόθος τότε,
κι ο Άντιφος δίπλα του ο περίλαµπρος' στης Ίδας τα φαράγγια
τους είχε, εκεί τ' αρνιά τους που 'βοσκαν, πιάσει ο Αχιλλέας και δέσει
µε αλυγαριας κλωνάρια κάποτε, κι αφήκε τους µε λύτρα.
Μα τώρα ο ρήγας Αγαµέµνονας, ο γιος του Ατρέα, τον πρώτο
πιο πάνω απ' το βυζί κατάστηθα χτυπάει µε το κοντάρι
και ρίχνει κάτω, και τον Άντιφο µε µια σπαθιά στ' αφτί του,
 βιαστικά τους γδύνει τ' άρµατα' κι εκεί απεικάστη ποιοί 'ταν

τι στα γοργά αποδίπλα τ' άρµενά τους είχε ιδεί πιο πρώτα,

τη µέρα που ο Αχιλλέας ο γρήγορος τους έφερε απ' την Ίδα.
Πώς σε αλαφίνας γοργογόνατης µονιά χιµίζει λιόντας,
κι αρπάζει τα µικρά της άµαχα µες στα γερά του δόντια,
και σπάει τα κόκαλα τους, παίρνοντας την τρυφερή ζωή τους·
κι εκείνη, αυτού σιµά κι αν βρίσκεται, µα δεν µπορεί να τρέξει
να τα συντράµει, τι παράλυσε κι ατή της απ' το φόβο'
και πιλαλάει στα δάση γρήγορα και στα πυκνά ρουµάνια,
δρώµενη, βιαστική, απ' το ανήµερο θεριό κυνηγηµένη'
 όµοια και κείνους Τρώας δε δύνουνταν κανένας να γλιτώσει,

γιατί κι αυτοί στα πόδια το' βαζαν, διωγµένοι απ' τους Αργίτες.
Τον Πείσαντρο και τον Ιππόλοχο µετά τον πολέµαρχο,
τους γιους του Αντίµαχου του αντρόκαρδου, που παίρνοντας χρυσάφι
δώρο ακριβό από τον Αλέξαντρο δεν αφήνε τους Τρώες
να δώσουν πίσω στον ξανθόµαλλο Μενέλαο την Ελένη
δικοί του ήταν οι γιοι που ετσάκωσε πα σ' ένα αµάξι τώρα
ο πρωταφέντης Αγαµέµνονας· µαζί το κυβερνούσαν.
Τα γυαλιστά λουριά τους ξέφυγαν από τα χέρια, τ' άτια
σκιάχτηκαν, κι ως ο Ατρείδης χίµιξεν απάνω τους σα λιόντας,
 σκύψαν εκείνοι από το αµάξι τους και τον παρακαλιόνταν:

«Υγιέ του Ατρέα, ζωντάρι πιάσε µας, και δέξου πλήθια λύτρα·
τι είναι πολλά αγαθά στου Αντίµαχου κρυµµένα τα κελάρια,
χρυσάφι και χαλκός και σίδερο µε κόπο δουλεµένο.
Θα 'δινε ο κύρης µας αρίφνητα για ξαγορά µας τώρα,
µόνο πως ζούµε ακόµα αν µάθαινε στ' Αργίτικα καράβια.»
Έτσι κι οι δυο τους τότε κλαίγοντας στο βασιλιά µιλούσαν
παρακαλώντας, µ' ανελέηµονη γρικούν φωνή στ' αφτιά τους:
«Αν είστε σεις οι γιοί του Αντίµαχου του καστροπολεµάρχου,
που το Μενέλαο, τότε που 'φτασε µε το θεϊκό Οδυσσέα
 στην Τροία µαντατοφόρος, φώναζε στους συναγµένους Τρώες

να τον σκοτώσουν δίχως άργητα, να µη διαγύρει πίσω,
τώρα του κύρη σας την άτιµη βουλή θα µου πλερώστε»
Αυτά είπε, κι απ' το αµάξι έγκρέµισε τον Πείσαντρο, στο στήθος
µε το κοντάρι του τρυπώντας τον κι αυτός στη γη ξαπλώθη.
Μετά σκοτώνει τον Ιππόλοχο, που 'χε πηδήξει κάτω'
µε το σπαθί τα χέρια του 'κοψε, του πήρε το κεφάλι,
και το κορµί του σπρώχνει, ως κούτσουρο να κυλιστεί στ' ασκέρι.
Άφησε αυτούς µετά και χύθηκεν εκεί που πλήθια ασκέρια
ξεπαραλυούσαν, και ξοπίσω του κι οι άλλοι αντρειωµένοι Αργίτες'

 πεζοί πεζούς σκότωναν που 'φευγαν µεβιάς, κι αµαξολάτες

αµαξολάτες (κι από κάτω τους ο κουρνιαχτός πετιόταν
στον κάµπο µέσα απ' των αλόγων τους τα βροντερά ποδάρια)
µε το χαλκό χτυπώντας' κι άπαυτα σκοτώνοντας ξοπίσω
χιµούσε ο ρήγας Αγαµέµνονας και ψύχωνε τους άλλους.
Χαλάστρα πυρκαγιά πως χύνεται σε σύδεντρο ρουµάνι,
κι οι άνεµοι εδώ κι εκεί στρουφίζοντας τη ρίχνουν, και τα θάµνα
σύριζα πέφτουν, απ' τη µάνητα της φλόγας χτυπηµένα'
όµοια και τότε απ' του Αγαµέµνονα τα χέρια κάτω έπεφταν
κεφάλια Τρωών που έφευγαν κι έσερναν βροντώντας τ' άδεια αµάξια
 πλήθος αλόγατα µακρόλαιµα στα διάβατα της µάχης,

τους άψεγους αµαξολάτες τους ζητώντας' όµως τούτοι
στη γη χαρά των όρνιων κοίτουνταν, καηµός των γυναικών τους.
Απ' τις ριξιές ο ∆ίας τον Έχτορα µακριά κρατούσε ωστόσο
κι απ' τη σφαγή κι απ' το ανακάτωµα κι απ' το αίµα κι απ' τη σκόνη·
„κι ο γιος του Ατρέα χιµούσε αδιάκοπα ψυχώνοντας τους άλλους.
Κι οι Τρώες, σιµά στου γιου του ∆άρδανου, στου Ίλου του αρχαίου το µνήµα,
στην άγρια τη συκιά µαζεύουνταν, µεσοκαµπίς, στο κάστρο
πίσω να γύρουν κι ακατάπαυτα χουγιάζοντας χιµούσε
ο γιος του Ατρέα, κι ο λύθρος µόλευε τ' ανίκητα του χέρια.
 Όµως στο δρυ και στη Ζερβόπορτα σαν έφτασαν εκείνοι,

πήραν και στάθηκαν, προσµένοντας τους άλλους πότε θα 'ρθουν
µ' αυτοί στον κάµπο ακόµα εβρίσκουνταν και φεύγαν, σα γελάδες
που λιόντας κυνηγάει χιµίζοντας µες στην καρδιά της νύχτας,
σ' όλες µαζί, µα µια είναι που 'λαχε για να 'βρει ο Χάρος, οποιαν
µες στα γερά τσακώσει δόντια του, κι αφού της σπάσει πρώτα
το σβέρκο, αναρουφάει το γαίµα της και τρώει τα σωθικά της'
όµοια κι ο ρήγας Αγαµέµνονας, ο γιος του Ατρέα, χιµούσε
τον πιο στερνό χτυπώντας πάντα του, κι αυτοί τρεχάτοι έφευγαν.
Πολλοί κι απίστοµα κι ανάσκελα κυλούσαν απ' τ' αµάξια


κάτω απ' τα χέρια του, τι εχύνουνταν µε το κοντάρι ολούθε.
Μα ως πια στο κάστρο κοντοζύγωναν και στ' αψηλά τειχιά του,
την ώρα εκείνη των αθάνατων και των θνητών ο κύρης
στης Ίδας κάτω της πολύβρυσης τις κορυφές κατέβη
ψηλά απ' τα ουράνια, και στα χέρια του κρατούσε αστροπελέκι.
Την Ίρη τότε τη χρυσόφτερη µαντατοφόρα στέλνει:
«Ίρη ανεµόποδη, στον Έχτορα τρέχα να πεις τι θέλω'
όσο θωράει τον Αγαµέµνονα το ρήγα µες στους πρώτους
να χύνεται µπροστά, θερίζοντας των Τρωών το ασκέρι αράδα,

πίσω ας τραβάει, και στους επίλοιπους κουράγιο ας δίνει µόνο,
 µε τους οχτρούς στον άγριο τάραχο να πολεµούν αντρίκεια.

Μ' αν κονταριά τον Αγαµέµνονα χτυπήσει για σαγίτα
κι απά στο αµάξι ανέβη, δύναµη να σφάζει θα του δώσω,
ωσόπου πια στα καλοκούβερτα πλεούµενα σιµώσει,
και πέσει ο γήλιος βασιλεύοντας και το άγιο απλώσει σκότος.»
Αυτά είπε, κι η ανεµόποδη Ίριδα γρικάει τον ορισµό του,
κι απ' τα βουνά της Ίδας χύθηκε κατά την Τροία την άγια'
και κει τον Έχτορα, του αντρόκαρδου το γιο του Πρίαµου, βρίσκει
πίσω από τ' άλογα να στέκεται πα στο γερό του αµάξι.
Κι η Ίριδα εστάθη η φτεροπόδαρη κοντά του και µιλούσε:
 «Έχτορα, γιε του Πριάµου ασύγκριτε, που 'χεις του ∆ία τη γνώση,

ο αφέντης ∆ίας σε σένα µ' έστειλε το λόγο του ν' ακούσεις:
Όσο θωράς τον Αγαµέµνονα το ρήγα µες στους πρώτους
να χύνεται µπροστά, θερίζοντας των Τρωών το ασκέρι αράδα,
τραβήξου εσύ, και στους επίλοιπους κουράγιο δίνε µόνο,
µε τους οχτρούς στον άγριο τάραχο να πολεµούν αντρίκεια.
Μ' αν κονταριά τον Αγαµέµνονα χτυπήσει για σαγίτα
κι απά στο αµάξι ανέβει, δύναµη να σφάζεις θα σου δώσει,
ωσόπου πια στα καλοκούβερτα πλεούµενα σιµώσεις,
κι ο γήλιος πέσει βασιλεύοντας και το άγιο απλώσει σκότος.»
 Ως είπε αυτά η γοργόποδη Ίριδα, µισεύει πίσω πάλε,

κι εκείνος πήδηξε άπ' τ' αµάξι του συνάρµατος στο χώµα,
κι έτρεξε, σειώντας τα κοντάρια του τα µυτερά, στ' ασκέρι,
να µπουν στον πόλεµο φωνάζοντας, κι άγρια ξανάβει µάχη.
Κάνουν κι αυτοί στροφή και βρέθηκαν αντίκρα στους Αργίτες'
µα όπως επήραν και δυνάµωσαν κι oι Αργίτες τις γραµµές τους,
άνοιξε ο πόλεµος και στάθηκαν αντικριστά, κι εχύθη
µπροστά απ' τους άλλους ο Αγαµέµνονας, να πολεµήσει πρώτος.
Πέστε µου τώρα, Μούσες, που 'χετε τον Όλυµπο παλάτι,
ποιος ήρθε οµπρός στον Αγαµέµνονα και στάθη απ' όλους πρώτος


για από τους Τρώες για από τους σύµµαχους τους κοσµοξακουσµένους;
Ο γιος ο αρχοντικός, ο λιόγεννος, του Αντήνορα Ιφιδάµας,
αναθραµµένος στην πολύκαρπη, την αρνοµάνα Θράκη'
τον είχεν ο Κισσέας στο σπίτι του, παππούς από µητέρα,
της Θεανώς της ροδοµάγουλης ο κύρης, αναστήσει,
µικρός σαν ήταν µα σαν άνθισεν η φουµιστή του η νιότη,

εκεί τον κράτησε και του 'δωκε την κόρη του γυναίκα'
κι αφήκε τον παστό τους νιόγαµπρός, γρικώντας πως εφτάσαν
οι ∆αναοί, και δώδεκα άρµενα ξοπίσω του ακλουθούσαν.
Όµως τα πλοία τα καλοζύγιαστα τ' αφήκε στην Περκώτη,
 κι αυτός στεριάς επήγε κι έφτασε στης Τροίας το κάστρο µέσα.

Τούτος λοιπόν στον Αγαµέµνονα στάθηκε αντίκρα τότε'
κι όπως τρεχάτοι κοντοζύγωσαν χιµώντας ο ένας του άλλου,
ο Ατρείδης το κοντάρι πέταξε λοξά και δεν τον βρήκε'
µ' αυτόν τον χτύπησε ο Ιφιδάµαντας στο θώρακα από κάτω,
στη ζώνη, κι έβαλε και δύναµη µε το βαρύ του χέρι.
Μα το ζωνάρι τ' ολοπλούµιστο δεν τρύπησε' πιο πρώτα
βρήκε ο χαλός τ' ασηµοστόλιδα και στράβωσε ως µολύβι.
Κι ο πρωταφέντης Αγαµέµνονας αρπάζει το κοντάρι,
και σέρνοντας τον του το τράβηξε µανιάζοντας, σα λιόντας'
 µετά µε µια σπαθιά στο σβέρκο του του παραλύει τα γόνα.

Σε µολυβένιον ύπνο, πέφτοντας, βυθίστηκεν ο δόλιος,
τους εδικούς του ως εδιαφέντευε κι αλάργα απ' την καλή του,
που δεν τα χάρηκε, κι ας έδωκε πολλά για να την πάρει'
εκατό βόδια της πρωτόδωκε κι έταζε χίλια ακόµα,
κι αρνιά και γίδια, από τ' αρίφνητα που του 'βοσκαν κοπάδια.
Μα τότε ο Ατρείδης Αγαµέµνονας τον έγδυσε, και πίσω
γυρνούσε στους Αργίτες τα όµορφα κρατώντας άρµατά του.
Όπως αντίκρισε το αδέρφι του νεκρό να πέφτει χάµω,
ο Κόωνας, πρώτος γιος του Αντήνορα, στον κόσµο ξακουσµένος,
 καηµός ανείπωτος του σκέπασε µεµιάς τα δυο του µάτια.

Στάθηκε πλάι στον Αγαµέµνονα κρυφά µε το κοντάρι
και του χτυπάει το καλαµόχερο, πιο κάτω απ' τον αγκώνα,
κι απ' το κοντάρι που στραφτάλιζε βγήκε ο χαλός αντίκρυ.
Έκοψε κρύος τον Αγαµέµνονα το ρήγα ιδρώτας τότε,
µα δεν παράτησε τον πόλεµο και τη σφαγή, µονάχα
µε το ανεµόθρεφτο κοντάρι του χιµάει στον Κόωνα πάνω.
Ωστόσο αυτός τον Ιφιδάµαντα, που ίδιοι γονιοί είχαν κάµει,
τραβούσε από το πόδι, κι έκραζε στους αντρειωµένους όλους·
µα όπως τραβούσε, τον επέτυχε πιο κάτω απ' το σκουτάρι


το αφαλωτό µε το κοντάρι του και του 'λυσε τα γόνα·
τρέχει, κι απά στον Ιφιδάµαντα του κόβει το κεφάλι.
Έτσι απ' το γιο του Ατρέα δαµάστηκαν και χάσαν τη ζωή τους
οι γιοί του Αντήνορα, βουλιάζοντας στο µαύρον Άδη κάτω.

Κι ωστόσο επήρε αυτός και χίµιζε και µες στους Τρώες τους άλλους
µε το σπαθί και το κοντάρι του και µε χοντρά λιθάρια,
όση ώρα ακόµα το αίµα ανάβρυζε ζεστό από την πληγή του.
Μα µόλις η πληγή ξεράθηκε και στάθη πια το γαίµα,
τον πήραν οι σουβλιές αβάσταχτες τον αντρειωµένο Ατρείδη.
Πώς σε γυναίκα πια ετοιµόγεννην οι πικροπονοδότρες
 θεές Λεχούσες σφάχτη στέλνουνε, κι είναι της Ήρας κόρες,

και σέρνουν σουβλερούς ξοπίσω τους, φαρµακωµένους πόνους·
τέτοιες σουβλιές στο χέρι του ένιωσε κι ο Ατρείδης ο αντρειωµένος.
Πηδάει στο αµάξι ευτύς και πρόσταξε του αµαξολάτη, τ' άτια
στα βαθουλά να τρέξει τ' άρµενα, τι εβάραινε η καρδιά του'
και δυνατά, πριν φύγει, εφώναξε, ν' ακούσουν όλοι οι Αργίτες:
«Καλοί µου φίλοι, Αργίτες άρχοντες και πρωτοκεφαλάδες,
κρατήστε τώρα εσείς τον πόλεµο τον άγριο, να γλιτώστε
τα πελαγόδροµα καράβια µας, τι οληµερίς εµένα
τους Τρώες δεν άφησε ο βαθύγνωµος ο ∆ίας να πολεµήσω.»
 Είπε, κι ο αµαξολάτης χτύπησε τα ωριότριχα άλογα του,

που πρόθυµα πέταξαν, στ' άρµενα τα βαθουλά τραβώντας.
Τα στήθη τους µε αφρούς σκεπάζουνταν κι ο κουρνιαχτός τα πόδια
τους γέµιζε, απ' τη µάχη ως έσερναν το ρήγα που πονούσε.
Κι ο µέγας Έχτορας, ως ξέκρινε το γιο του Ατρέα να φεύγει,
σέρνει φωνή τρανή γκαρδιώνοντας τους Τρώες και τους Λυκιώτες:
« Λυκιώτες και ∆αρδάνοι αντρόψυχοι και Τρώες, ακούστε µε όλοι'
άντρες σταθείτε, ορθή κρατάτε τη της αντριγιάς τη φλόγα!
τι τώρα ο πιο αντρειωµένος έφυγε, κι ο ∆ίας, ο γιος του Κρόνου,
έδωκε εµένα δόξα αθάνατη' στους γαύρους πάνω Αργίτες
 βαράτε τ' άτια τα µονόνυχα, που πιο να δοξαστείτε.»

Αυτά είπε, κι όλοι επήραν δύναµη και στύλωσε η καρδιά τους.
ο αγριµολόγος πώς τ' ασπρόδοντα ξαµόλυσε σκυλιά του
σε λιόντα για και σ' άγριογούρουνο λογγοθρεµµένο απάνω'
όµοια και τότε ο µέγας Έχτορας, σαν Άρης αντροφόνος,
τους Τρώες ξαµόλυσε τους άφοβους απάνω στους Αργίτες'
κι ατός του, για τη νίκη σίγουρος, τραβούσε µε τους πρώτους,
και µες στη µάχη εχύθη, δρόλαπας θαρρείς ξεφρενιασµένος,
που στο µαβί χιµίζει πέλαγο κι άγρια φουρτούνα ασκώνει.
Ποιόν πρώτο αλήθεια και ποιόν ύστερο του Πρίαµου ο γιος στο χώµα,


ο Έχτορας, έριξε, όπως του 'δινεν ο ∆ίας τη νίκη τώρα;

Τον Τώρο, τον Ασαίο, τον άτροµον Ιππόνοο, τον Οπίτη,
και του Κλυτέα το γιο το ∆όλοπα και τον Αγέλαο ρίχνει
και τον Αυτόνοο και τον Αίσυµνο και τον Οφέλτιο πρώτα'
αυτούς απ' τους Αργίτες σκότωσε ρηγάδες, και στο πλήθος
πέφτει µετά. Καθώς ο Ζέφυρος µε σίφουνα µεγάλο
φερµένα από το Νότο σύγνεφα λευκά χτυπάει και σπρώχνει,
και φουσκωτά κυλούν τα κύµατα, κι η άχνη ψηλά σκορπιέται
απ' την ορµή του πολυτάξιδου κυνηγηµένη ανέµου'
παρόµοια κι ο Έχτορας εθέριζε πολλά κεφάλια τότε.
 ∆ουλειές αγιάτρευτες θα γίνουνταν εκεί, µεγάλη θράψη,

κι οι Αργίτες στα καράβια φεύγοντας θα πέφταν, ο Οδυσσέας
αν στου Τυδέα το γιο δε φώναζε κουράγιο δίνοντας του:
«∆ιοµήδη, τι είναι αυτά που επάθαµε και της αντρείας ξεχνούµε;
Έλα, καλέ µου, στάσου δίπλα µου, τι θα 'ναι δα ντροπή µας
να πάρει τ' άρµενά µας ο Έχτορας ο λαµπροκρανοσείστης.»
Κι ο δυνατός ∆ιοµήδης στράφηκε κι απηλογιά του δίνει:
«Εγώ θα κρατηθώ στη θέση µου και θα βαστήξω, ωστόσο
δε θα 'ναι λέω µεγάλο τ' όφελος, τι ο νεφελοστοιβάχτης
ο ∆ίας στους Τρώες τη νίκη θέλησε, κι όχι σε µας να δώσει.»
 Είπε, και το Θυβραίο κοντάρεψε στο αριστερό βυζί του,

κι από το αµάξι του τον γκρέµισε' και τον ισόθεο πάλε
Μολίονα, του Θυβραίού το σύντροφο, ρίχνει ο Οδυσσέας στο χώµα.
Τους κόψαν την ορµή για πόλεµο κι εκεί τους παράτησαν,
κι εκείνοι µες στο ασκέρι εχύθηκαν και κάναν θράψη, ως κάπροι
που θρασεµένοι απάνω εχίµιξαν σε σκύλους κυνηγάρους'
όµοια, ξανά χιµώντας, σκότωναν τους Τρώες, και ξανασάναν
χαρούµενοι, απ' το θείο τον Έχτορα κυνηγηµένοι, οι Αργίτες.
Τότε µαζί κι αµάξι εκούρσεψαν και δυο άντρειανούς σκότωσαν'
απ' την Περκώτη, γιους του Μέροπα, που απ' όλους πιο τους άλλους
 της µαντικής τις τέχνες κάτεχε, κι ουδ' άφηνε τους γιους του

στον αντροφά να πάνε πόλεµο' µ' αυτοί δεν τον άκουσαν,
οι µαύρες Λάµιες λες του Χάροντα στο χαλασµό τους σπρώχναν.
Αυτών των δυο ο ∆ιοµήδης άρπαξε, κονταροκατεχάρης,
ζωή, ψυχή, και τα περίλαµπρα τους έγδυσε άρµατά τους.
∆υο κι ο Οδυσσέας σκοτώνει, Ιππόδαµο κι Υπείροχο τους λέγαν.
Κι ανάµεσα τους ισοζύγιαζε τη µάχη από την Ίδα
ο ∆ίας βιγλίζοντας, και σκότωναν ο ένας τον άλλο εκείνοι.
Πρώτα ο ∆ιοµήδης τον Αγάστροφο χτυπάει µε το κοντάρι,
το γιο του Παίονα, στο λαγγόνι του' δεν είχε αυτός κοντά του

 το αµάξι του να φύγει τρέχοντας, κι ήταν βαρύ το λάθος.

Τ' άτια κρατούσε ο αµαξολάτης του πέρα µακριά, και τούτος
πεζός στους πρώτους µέσα εµάχουνταν, ως που τον βρήκε ο Χάρος.
Τους είδε τότε ο µέγας Έχτορας µες στις γραµµές, και πέφτει
σκούζοντας πάνω τους, κι οι φάλαγγες των Τρωών ξοπίσω έρχονταν.
Κι ως τον αντίκρισε ο βροντόφωνος ∆ιοµήδης, σύγκρυο του 'ρθε,
και του Οδυσσέα γυρνώντας µίλησε, που πλάι του εκεί βρισκόταν:
«Κακό µεγάλο ο γαύρος Έχτορας, που απάνω µας πλακώνει'
µα εµείς εδώ ας σταθούµε ασάλευτοι να κονταροκρουστούµε.»
Είπε, και το µακρόισκιωτο έριξε κοντάρι του µε φόρα,
 και δεν ξαστόχησε' τον πέτυχε στην κορυφή του κράνους,

την κεφαλή του ως εσηµάδευε' µα το χαλκό τινάζει
πίσω ο χαλκός, και στ' ώριο δέρµα του δε φτάνει' τι το κράνος
το στενοπρόσωπο, το τρίδιπλο, τον γλίτωσε του Φοίβου.
Κι ο Έχτορας µίλια πισωγύρισε και χώθη µες στ'ασκέρι,
κι άπα στα γόνατα σωριάστηκε, κι ακούµπησε στο χώµα
τ' αδρό του χέρι, και του σκέπασε µαύρη νυχτιά τα µάτια.
Μα ως που να τρέξει στο κοντάρι του ξοπίσω ο ∆ιοµήδης
τραβώντας µέσα από τους πρόµαχους, να ιδεί που του 'χε πέσει,
ο Έχτορας πήρε ανάσα, επήδηξε στο αµάξι απάνω πάλε,
 και µες στο πλήθος πήρε κι έφευγε, και γλίτωσε του Χάρου.

Κι ο δυνατός ∆ιοµήδης του 'κραξε µε το κοντάρι ορµώντας:
«Του Χάρου, σκύλε, πάλι εξέφυγες! Μια τρίχα και χανόσουν!
Ξανά σε γλίτωσεν ο Απόλλωνας ο Φοίβος, που ως στους χτύπους
των κονταριών κίνας, ταξίµατα περίσσια θα του κάνεις.
Θα σε ξεκάµω εγώ, µη γνοιάζεσαι! Θα σε πετύχω πάλε,
κάποιος κι εµένα απ' τους αθάνατους µαθές αν παραστέκει.
Τώρα η σειρά των άλλων πάνω τους θα πέσω, κι όποιον λάχω!»
Ως είπε τούτα, τον Αγάστροφο τον αντρειωµένο γδύνει.
Στο ρήγα το ∆ιοµήδη ο Αλέξαντρος, της οµορφοµαλλούσας


Ελένης ο άντρας, το δοξάρι του τραβάει να ρίξει τότε,
γερµένος στην κολόνα, που 'στέκε στου Ίλου το µνήµα πάνω,
του γιου του ∆άρδανου, πρωτόγερου σε περασµένα χρόνια.
Πάνω στην ώρα εκείνος έβγαζε το θώρακα απ' τα στήθη
του Αγάστροφου κι από τους ώµους του το ξοµπλιαστό σκουτάρι
και το βαρύ το κράνος' µ' άξαφνα τανυεί το τόξο ο Πάρης
και τον χτυπάει τι από το χέρι του δεν ξέφυγε η σαγίτα
του κάκου στο δεξιό ποδάρι του, στο χτένι, κι απαντίκρυ
περνώντας η σαγίτα εµπήχτηκε στη γη. Κι αυτός πετάχτη

µε γέλιο απ' τη χωσιά χαρούµενος, και µε καµάρι του 'πε:
 «Σε πέτυχα! Άδικα η σαγίτα µου δεν πήγε. Να' ταν µόνο

στο κατωκοίλι να πετύχαινα, να σ' εστελνα στον Άδη.
Έτσι απ' τα τόσα θα ξανάσαιναν κακά κι οι Τρώες, που οµπρός σου
λιγοκαρδούν, ως αρνοκάτσικα σαν αντικρίζουν λιόντα.»
Τότε ο τρανός ∆ιοµήδης άσκιαχτος του απηλογήθη κι είπε:
«Γυναικοπλάνε κι ατσαλόγλωσσε, του δοξαριού τεχνίτη
µονάχα! αν σου βαστούσε αντίκρα µου να µετρηθείς στο απάλε,
δε θα φελούσαν τα δοξάρια σου µηδέ οι πολλές σαγίτες.
Τώρα στο χτένι µε τσαγκρούνισες και το καυκιέσαι κιόλα.
Μωρό παιδί, γυναίκα αν µου 'ριχνε, τόσο ψηφώ και σένα!
 «Του τιποτένιου, του λαγόκαρδου κούφια η ριξιά είναι πάντα.

Μένα η δικιά µου ωστόσο αλλιώτικη· ν' αγγίξει µόνο κάποιον,
κι είναι πικρή στον που τη δέχεται και τη ζωή του χάνει.
Τα δυο της µάγουλα η γυναίκα του ξεσκίζει, τα παιδιά του
κλαίνε ορφανά, κι εκείνος, βάφοντας µ' αίµα τη γη, σαπίζει,
κι όρνια τον περιζώνουν πιότερα παρά µοιρολογητρες.»
Αυτά είπε, κι ο Οδυσσέας ζυγώνοντας γοργά ο κονταροµάχος
στέκει µπροστά· κι αυτός, καθίζοντας, τη γρήγορη σαγίτα
τραβά απ' το πόδι' κι ως αβάσταχτοι τον έζωσαν οι πόνοι,
πηδάει στο αµάξι ευτύς, και πρόσταξε του αµαξολάτη, τ' άτια
 στα βαθουλά να τρέξει τ' άρµενα, τι εβάραινε η καρδιά του.

Μονάχος ο Οδυσσέας απόµεινε, του κονταριού ο τεχνίτης,
κανείς Αργίτης άλλος· όλοι τους στα πόδια το 'χαν βάλει.
Βαρυγκοµώντας τότε µίλησε στην πέρφανη καρδιά του:
«Τι θα γενώ; Κακό είναι, αλίµονο, µεγάλο, φοβισµένος
να φύγω οµπρός τους, µα χειρότερο να σκοτωθώ εδώ πέρα
µονάχος. Οι άλλοι Αργίτες σκόρπισαν από του ∆ία το χέρι.
Όµως γιατί η καρδιά µου κάθεται και τ' αναδεύει ετούτα;
Το ξέρω, µοναχά οι λιγόκαρδοι ξεκόβουν απ' τη µάχη'
µα όποιου το λέει η καρδιά, στον πόλεµο πρεπό 'ναι να κρατήσει


αδείλιαστος' µπορεί και σκότωσε, µπορεί και τον σκότωσαν.»
Κι ως τούτα ανάδευε στα φρένα του βαθιά και στην καρδιά του,
να τους, µπροστά του κιόλας έφτασαν οι Τρώες οι κονταράδες
κι ολόγυρα τον κλείσανκι έσκαβαν τον ίδιο τους το λάκκο.
Πώς κάπρο κυνηγούν ολόγυρα σκυλιά και ψυχωµένοι

αγριµολόοι, κι εκείνος βγαίνοντας απ' το βαθύ ρουµάνι
τ' άσπρα ακονίζει δόντια ανάµεσα στις γυριστές µασέλες,
κι όλοι τρογύρα πέφτουν πάνω του και τον ακούν που τρίζει
τα δόντια, µα κρατούν ασάλευτοι, κι ας τον τροµάζουν όλοι'
όµοια και τότε οι Τρώες εχίµιξαν στον ακριβό του ∆ία,
 τον Οδυσσέα' κι αυτός τον άψεγο ∆ηοπίτη πρώτα πρώτα

στον ώµο εχτύπησε, χιµίζοντας µε µυτερό κοντάρι.
Το θόωνα και τον Έννοµο έπειτα νεκρούς στο χώµα ρίχνει'
µετά τρυπάει το Χερσιδάµαντα στα µαλακά, απ' τ' αµάξι
καθώς πηδούσε, στο σκουτάρι του το αφαλωτό από κάτω.
Κι αυτός στη γη σωριάστη σφίγγοντας το χώµα στις παλάµες.
Αυτούς εκεί τους απαράτησε, µετά το γιο του Ιππάσου,
τον αδερφό του Σώκου του άψεγου, το Χάροπα σκοτώνει.
Κι ο ισόθεος Σώκος ήρθε τρέχοντας για να τον διαφεντέψει'
πήγε λοιπόν και στάθη δίπλα του, κι έτσι µιλεί και κρένει:
 «Περίλαµπρε Οδυσσέα, που κίντυνα και δόλους δε χορταίνεις,

για θα 'χεις να καυκιέσαι σήµερα τους δυο τους γιους του Ιππάσου,
τέτοιους λεβέντες, πως εσκότωσες και πήρες τ' άρµατά τους,
για εγώ µε το κοντάρι ρίχνοντας θα πάρω τη ζωή σου!»
Αυτά είπε, και στο ολούθε ισόκυκλο χτυπά σκουτάρι απάνω'
τρυπάει το δυνατό κοντάρι του το αστραφτερό σκουτάρι
και µέσα χώνεται στο θώρακα τον πολυξοµπλιασµένο,
κι απ' τα πλευρά του σκίζει αλάκερο το δέρµα, µα η Παλλάδα
δεν άφησε Αθηνά στα σπλάχνα του να µπει να τα θερίσει.
Κι ως το 'νιώσε ο Οδυσσέας, για θάνατο πως η πληγή δεν ήταν,
 πισωποδίζει λίγο, κι έπειτα σέρνει φωνή στο Σώκο:

«Άµοιρε εσύ, χαµός ανέλπιστος που σε πλακώνει τώρα!
Αν µένα µ' έκανες τον πόλεµο να πάψω µε τους Τρώες,
όµως και συ από µένα θάνατο και µαύρη µοίρα θα 'βρεις
τη µέρα αυτή' τι απ' το κοντάρι µου πεσµένος θα χαρίσεις
δόξα σε µε, στον καλοφόραδο τον Άδη τη ζωή σου.»
Είπε, κι αυτός γοργά πισώστρεψε και το 'βαλε στα πόδια,
µα ως έστριβε, µεµιάς του κάρφωσε στη ράχη το κοντάρι
µεσοπλατίς και του το πέρασε στο στήθος πέρα ως πέρα.
Βαρύς σωριάστη· καµαρώνοντας τότε ο Οδυσσέας φωνάζει:


«Σώκε, του Ιππάσου του πολέµαρχου, του αλογατά, βλαστάρι,
εσένα πρώτα επήρε ο θάνατος, δε γλίτωσες του Χάρου!
Κακόµοιρε! Τα µάτια ο κύρης σου κι η σεβαστή σου η µάνα

δε θα σου κλείσουν τώρα, ως πέθανες· οι αγιούπες θα σε σύρουν
και θα σου φαν τις σάρκες, γύρα σου κοπαδιαστά πετώντας'
όµως εµένα, αν έβρει ο θάνατος, οι Αργίτες θα µε θάψουν.»
Αυτά είπε, κι έξω του πολέµαρχου του Σώκου το κοντάρι
απ' το κορµί κι απ' το σκουτάρι του το αφαλωτό τραβούσε'
κι ως το 'βγαλε, το γαίµα ανάβρυσε κι οι πόνοι τον επήραν.
Κι οι Τρώες ως είδαν οι λιοντόκαρδοι το γαίµα του Οδυσσέα,
 ο ένας του άλλου κουράγιο δίνοντας απάνω του όλοι έπεσαν.

και τότε αυτός πισωποδίζοντας τους συντρόφους του κράζει.
Τρεις φώναξε φορές µε δύναµη µεγάλη, όσο βαστούσε,
και τρεις ο ψυχωµένος γρίκησε Μενέλαος τη φωνή του,
και γρήγορα µιλάει στον Αίαντα, που ήταν εκεί σιµά του:
«Του Τελαµώνα γιε, αρχοντόγεννε ρηγάρχη, του Οδυσσέα
του καρτερόψυχου µε κύκλωσε τώρα η φωνή, και µοιάζει
από τους άλλους να ξεκόπηκε στην άγρια µέσα µάχη,
κι έτσι που µόνος τώρα απόµεινε, τον έχουν στριµωγµένο.
Πρεπό είναι χέρι να του δώσουµε' πάµε απ' τ'ασκέρι µέσα.
 Τρέµω, µονάχος όπως έµεινε µέσα στους Τρώες, µην πάθει,

τρανός κι ας είναι' τι αν τον χάσουµε, θα τον ποθήσουµε όλοι.»
Είπε, και µπήκε οµπρός, κι ο ισόθεος τον ακολούθησε άντρας.
Βρήκαν σε λίγο το θεαγάπητο τον Οδυσσέα, κι οι Τρώες
τον κύκλωναν, καθώς πυρρόξανθα πα στο βουνό τσακάλια
ζώνουν αλάφι διπλοκέρατο, που κάποιος το δοξεύει
και το λαβώνει' αυτόν τον ξέφυγε µε γρήγορα ποδάρια,
όσο κρατάει ζεστό το γαίµα του κι έχει γερά τα γόνα'
µα σύντας το δαµάσει η γρήγορη σαγίτα, σαρκοφάγα
τσακάλια το σπαράζουν άσπλαχνα σε δάσος ισκιωµένο,
 πα στο βουνό κι η τύχη το 'φέρε να ξεπροβάλει λιόντας

αρπαχτικός, κι ως κείνα εσκόρπισαν, το τρώει µε βιάση ετούτος'
όµοια και τότε τον πολύβουλο πολέµαρχο Οδυσσέα
Τρώες αντρειωµένοι πλήθος κύκλωναν, κι αυτός µε το κοντάρι
χιµώντας πάσκιζε απ' τον άσπλαχνο πώς να γλιτώσει Χάρο.
Κι ήρθεν ο Αίας µε το σκουτάρι του, περίτρανο σαν πύργος,
και στάθη δίπλα του, και σκόρπισαν οι Τρώες εδώθε εκείθε.
Τότε ο Μενέλαος ο πολέµαρχος κρατώντας του το χέρι
τον έβγαλε έξω, ωσόπου ο ακράνης του του ζύγωσε τ' αµάξι,
Κι ο µέγας Αίας στους Τρώες χιµίζοντας τον Πάνδοκο σκοτώνει

 και τον υγιό του Πρίαµου ∆όρυκλο, τον κλεφτογεννηµένο'

το Λύσαντρο έπειτα, τον Πύρασο χτυπάει και τον Πυλάρτη.
Βροχή πώς ρίχνει ο ∆ίας αλύπητη, κι ο ποταµός φουσκώνει,
κι απ' τα ψηλά βουνά ξεχύνεται και πληµµυράει τον κάµπο,
και πλήθος δρυς κυλούν στο ρέµα του ξεροί, και πλήθος πεύκα,
και πλήθος λάσπες, ξύλα, φρύγανα, και στο γιαλό τα ρίχνει'
παρόµοια ο µέγας Αίας χιµίζοντας στον κάµπο εκυνηγούσε
και σκότωνε και Τρώες κι αλόγατα· κι ουδέ τον είχε νιώσει
ο Έχτορας, που 'χε στήσει πόλεµο ζερβιά µεριά, στους όχτους
µακριά του ποταµού του Σκάµαντρου, κει πέρα που κεφάλια
 πέφταν πολλά στο χώµα κι άσβηστος ο αλαλητός σκωνόταν

τρογύρα στον τρανό το Νέστορα, στο γαύρο Ιδοµενέα.
Μέσα σ' αυτούς ο µέγας Έχτορας, σ' έργα φριχτά µπλεγµένος,
κοντάρι κυβερνούσε κι άλογα, και σκότωνε αντρειωµένους.
Μα κι έτσι οι Αργίτες οι αρχοντόγεννοι δε θα 'στρεφαν να φύγουν
αν της Ελένης της ωριόµαλλης το ταίρι, ο Πάρης, πάνω
στο δεξιόν ώµο δεν ελάβωνε µε τρίκοχη σαγίτα
το ρήγα το Μαχάονα, κόβοντας την περισσήν αντρεία του.
Κι ο φόβος έζωσε τους άτροµους Αργίτες όλους τότε,
µη γείρει η ζυγαριά του πόλεµου κι οι Τρώες τους τον σκοτώσουν.
 Κι ευτύς ο Ιδοµενέας στο Νέστορα το βείο µιλάει γυρνώντας:

«Γιε του Νηλέα, ρηγάρχη Νέστορα, των Αχαιών η δόξα,
οµπρός, ανέβα πα στο αµάξι σου και το Μαχάονα πάρε
µαζί, και τρέξε τα µονόνυχα τ' άτια στα πλοία µε βιάση·
τι ένας γιατρός αξίζει σίγουρα πολλούς ανθρώπους άλλους·
σαγίτες άνασπάει και βότανα µαλαχτικά απιθώνει.»
Αυτά είπε, κι ο γερήνιος Νέστορας ακούει ο αλογολάτης,
κι ευτύς στο αµάξι ανέβη παίρνοντας και το Μαχάονα δίπλα,
τον Ασκληπιό που 'χε, τον άψεγο το γιατρευτή, πατέρα.
∆ίνει βιτσιά µεµιάς στ' αλόγατα, πού πρόθυµα πέταξαν


στα βαθουλά τραβώντας άρµενα, καθώς κι αυτά το θέλαν.
Τότε ο Κεβριόνης, πάνω στου Έχτορα το αµάξι ανεβασµένος,
τους Τρώες θωρεί που αναστατώνουνταν, κι έτσι µιλεί και κρένει:
«Έχτορα, εµείς οι δυο χτυπιόµαστε µε τους Αργίτες δώθε,
στην άκρη εδώ του τρισκατάρατου πολέµου, µα για κοίτα
τους άλλους Τρώες που αναστατώνουνται, κι αυτοί και τ' άλογα τους.
Του Τελαµώνα ο γιος τους έβαλε µπροστά' τον ξεχωρίζω
καλά από το τρανό σκουτάρι του στους ώµους γύρα' ωστόσο

όπου 'χουν στήσει ανήλεο πόλεµο πεζοί κι αµαξολάτες,
 κι ο ένας τον άλλο σφάζουν, κι άσβηστη ψηλά η βουή πετιέται».

Είπε, και τ' άτια τα ωριοχήτικα χτυπάει µε το µαστίγι
το βροντερό, και κείνα, νιώθοντας τις µαστιγιές στην πλάτη,
µέσα σε Τρώες κι Αργίτες έσερναν το γρήγορο τ' αµάξι,
σκουτάρια και νεκρούς ανάκατα πατώντας' και τ' αξόνι,
κάτω µεριά, κι οι γύροι εβάφουνταν στο αµάξι γύρα µ' αίµα,
από τις στάλες που ξεπέταγαν τα νύχια των αλόγων
κι οι ρόδες· κι ο Έχτορας λαχτάριζε µε τους οχτρούς να σµίξει,
πηδώντας πάνω τους, τις φάλαγγες να σπάσει' κι έτσι ασκώνει
στους ∆αναούς τρανό συντάραχο κι απανωτά χτυπούσε'
 και µες στο πλήθος πηγαινόρχουνταν των άλλων, πολεµώντας -

µε το σπαθί, µε το κοντάρι του και µε βαριά κοτρόνια.
Από τον Αίαντα µόνο αλάργευε, το γιο του Τελαµώνα,
τι ο ∆ίας τον αµποδούσε πόλεµο µε πιο αντρειανούς να στήνει.
Μα ο ∆ίας πατέρας ο αψηλόθρονος ξυπνάει στον Αία τον τρόµο,
και στάθη σαστισµένος· κι έριξε στην πλάτη το σκουτάρι
και φεύγει, τροµαγµένος γύρα του θωρώντας, σαν αγρίµι,
κι όλο γυρνούσε πίσω, απόσιγα τα γόνατα κουνώντας.
Σε βοϊδοµάντρα πώς πυρρόξανθο παίρνουν ξοπίσω λιόντα
τα τσοπανόσκυλα κι οι ξάγρυπνοι ξωτάροι να τον διώξουν,
 κι όλη τη νύχτα ορθοί την πέρασαν, χωρίς να τον αφήσουν

το πιο παχύ ν' αρπάξει βόδι τους' κι εκείνος κρέας ζητώντας
να φάει, χιµάει, µα δίχως όφελος' πλήθος µαθές κοντάρια
πέφτουν απάνω του ξεφεύγοντας απ' αντρειωµένα χέρια,
πλήθος δαδιά που καιν και σκιάζεται, µε όση κι αν έχει λύσσα'
και µόνο ως φέξει, παίρνει απόφαση και φεύγει πικραµένος'
όµοια βαριόκαρδος ξαλάργευε κι ο Αίας αθέλητα του
από τους Τρώες, µην πάθουν τρέµοντας τ' Αργίτικα καράβια.
Πως γάιδαρος σιγοκουνάµενος στου χωραφιού το γύρο
πεισµώνει τα παιδιά, στην πλάτη του ραβδιά πολλά κι ας σπάζουν,


και τα ψηλά τα στάχυα µπαίνοντας θερίζει, µε τα ξύλα
κι ας τον χτυπούν αυτάπαιδιάτικη µπροστά του η δύναµη τους!
Στερνά µε κόπο κι αν τον έδιωξαν, µα φεύγει πια χορτάτος'
παρόµοια και το µέγαν Αίαντα, το γιο του Τελαµώνα,
παίρναν ξοπίσω οι Τρώες οι αντρόκαρδοι κι οι ξακουστοί συµµάχοι,
και του κάρφωναν τα κοντάρια τους στου σκουταριού τη µέση'
κι εκείνος µια γυρνούσε κι έστεκε, την πλήθιαν αντριγιά του

θυµάµενος, κι ευτύς αντίσκοφτε των αλογάδων Τρωών
τις φάλαγγες, και µια ξανάφευγε τη ράχη του γυρνώντας.
Έτσι το δρόµο απ' όλους έκοβε προς τα γοργά καράβια,
 και µόνος πολεµούσε ανάµεσα στους Τρώες και στους Αργίτες'

και τα πολλά κοντάρια που 'φευγαν απ' αντρειωµένα χέρια
άλλα, χιµώντας µπρος, καρφώνουνταν πα στο τρανό σκουτάρι,
κι άλλα στη γης στέκονταν, κάτασπρη προτού γευτούνε σάρκα,
µεσοδροµίς, κι ας ελαχτάριζαν µε σάρκα να χορτάσουν.
Κι όπως τον είδε τότε ο Ευρύπυλος, ο γιος ο τιµηµένος
του Ευαίµονα, έτσι να ζορίζεται µε τις πολλές ριξιές τους,
ήρθε και στάθη πλάι, και ρίχνοντας το αστραφτερό κοντάρι
τον Απισάονα τον πολέµαρχο, το γιο του Φαύσιου, βρίσκει
στο σκώτι· χαµηλά, και του 'λυσε µονοστιγµίς τα γόνα.
 Κι ο Ευρύπυλος πηδά, απ' τους ώµους του να πάρει την αρµάτα'

µα ως τον κατάλαβε ο θεόµορφος Αλέξαντρος να θέλει
να βγάλει του Απισάονα τ' άρµατα, τανίζει ευτύς το τόξο
και πετυχαίνει τον Ευρύπυλο πα στο δεξιό µερί του'
σπάει το καλάµι της σαγίτας του, κι ο Ευρύπυλος γυρίζει,
µε το µερί βαρύ, στους συντρόφους ξοπίσω, να ξεφύγει
του Χάρου, και φωνή τους έσυρε, ν' ακούσουν όλοι οι Αργίτες:
«Καλοί µου φίλοι, Αργίτες άρχοντες και πρωτοκεφαλάδες,
γυρνάτε και σταθείτε ασάλευτοι, τον Αίαντα να γλυτώστε
άπ' το χαµό' τον έχουν ρίχνοντας ζορίσει, δεν ξεφεύγει
 απ' τον κατάρατο τον πόλεµο, φοβάµαι' για σταθείτε

γύρω απ' τον µέγαν Αίαντα αλύγιστοι, το γιο του Τελαµώνα»
Ο λαβωµένος έτσι Ευρύπυλος µιλούσε, και κοντά του
ήρθαν στάθηκαν οι άλλοι, γέρνοντας στους ώµους τα σκουτάρια,
µε τα κοντάρια ορθά, κι αντίκρα τους είδαν τον Αία να φτάνει,
που ως έφτασε κοντά στους συντρόφους, µεταγυρνάει και στέκει.
Έτσι εκεί πέρα τούτοι εµάχουνταν σα φλόγα λαµπαδούσα·
κι ωστόσο του Νηλέα τ' αλόγατα το Νέστορα ιδρωµένα
και το Μαχάονα τον πολέµαρχο µακριά απ' τη µάχη έσερναν.
Τότε ο Αχιλλέας ο φτεροπόδαρος τον γνώρισε ως τον είδε'


τι απάνω εστέκουνταν στου απλόχωρου του καραβιού την πρύµνα,
θωρώντας το βαρύ τους πόλεµο και την πικρή φευγάλα.
Κι ευτύς, φωνάζοντας απ' τ' άρµενο, το σύντροφο του κράζει,
τον Πάτροκλο' κι αυτός ακούγοντας προβαίνει απ' το καλύβι

σαν το θεό τον Άρηκι άρχισε την ώρα αυτή ο χαµός του.
και πρώτος µίλησε ο αντροδύναµος γιος του Μενοίτιου κι είπε:
«Γιατί, Αχιλλέα, µε κράζεις; Λέγε µου, τι θέλεις από µένα;»
Τότε ο Αχιλλέας ο φτεροπόδαρος του απηλογήθη κι είπε:
«Γιε του Μενοίτιου αρχοντογέννητε, πιο αγαπηµένε απ' όλους,
ήρθε ο καιρός θαρρώ στα πόδια µου να πέσουν µπρος οι Αργίτες
 παρακαλώντας, τι ανεβάσταχτη τους έχει σφίξει ανάγκη.

Ωστόσο τρέχα τώρα, Πάτροκλε, στο Νέστορα, να µάθεις,
ποιος είναι εκείνος που λαβώθηκε και κουβαλά απ' τη µάχη.
Πίσω ως τον έβλεπα, απαράλλαχτα µε το Μαχάονα µοιάζει,
το θρέµµα του Ασκληπιού, το πρόσωπο δεν είδα ωστόσο διόλου'
τι µε τη φόρα τους τ' αλόγατα µε βιάση προσπέρασαν.»
Είπε, κι ο Πάτροκλος του ακράνη του συναγρικάει το λόγο,
και πήρε στα καλύβια κι άρµενα των ∆αναών να τρέχει.
Εκείνοι ωστόσο µπρος στου Νέστορα σα φτάσαν το καλύβι,
στην πολυθρόφα γη κατέβηκαν, και τ' άλογα απ' τ' αµάξι
 ο αλογατάρης Ευρυµέδοντας του γέροντα ξεζεύει.

Κι εκείνοι τον ιδρώτα εστέγνωσαν απ' τούς χιτώνες πρώτα
στον άνεµο απαντίκρυ στέκοντας, οµπρός στο ακροθαλάσσι,
και στο καλύβι εµπήκαν ύστερα και σε σκαµνιά εκαθίσαν.
Τότε η Εκαµήδη η κάλοπλέξουδη πιοτό τους ετοιµάζει.
Την Τένεδο ο Αχιλλέας σαν πάτησε, την είχαν δώσει οι Αργίτες,
την κόρη του Αρσινόου του αντρόκαρδου, στο γέροντα µοιράδι
αρχοντικό, τι πρώτη η γνώµη του στων άλλων µέσα πάντα.
Αυτή µπροστά τους γαλαζόποδο, πανώριο, τορνεµένο
τραπέζι πρώτα τώρα απίθωσε, κι απάνω του ακουµπούσε
 κανίστρι χάλκινο, και µέσα του κροµµύδι για προσφάγι,

να πίνουν, µέλι ακόµα ολόξανθο και κρίθινο άγιο αλεύρι,
στερνά την ώρια κούπα, ο γέροντας που 'χε απ' την Πύλο φέρει,
την πλουµισµένη µε χρυσόκαρφα, και τέσσερα τη ζώναν
αφτιά' σε κάθε αφτί δεξόζερβα χρυσά βοσκολογουσαν
δυο περιστέρια, κι από κάτω της διπλοί βρίσκονταν πάτοι.
Γεµάτη αv ήταν, άλλος δύσκολα να την κουνήσει µπόρειε,
µα ο γέρο Νέστορας ανέκοπα την έφερνε στα χείλια.
Εκεί συγκέρασε η θεόµορφη γυναίκα τότε πρώτα
κρασί απ' την Πράµνο, ξύνει µέσα του µε τη χαλκένια ξύστρα


τυρί γιδίσιο, και πασπάλισε κριθάλευρο από πάνω'
και το πιοτό σαν αποτέλειωσε, τους κάλεσε να πιούνε.

Και κείνοι τα στεγνά λαρύγγια τους µε το πιοτό ως δρόσισαν,
στην ώρα πάνω που χαιρόντουσαν ο ένας του άλλου µιλώντας,
πα στο κατώφλι εφάνη ο Πάτροκλος, ίδιος θεός, κι έστάθη.
Θωρώντας τον πετάχτη ο γέροντας απ' το λαµπρό θρονί του
και χεροκράτητα τον έµπασε και του 'πε να καθίσει'
όµως ο Πάτροκλος του αρνήθηκε και τέτοια απηλογήθη:
«∆εν είναι, γέροντα αρχοντόθρεφτε, να κάτσω' δε θα µείνω'
αυτόν που µ' έστειλε τον σέβουµαι µαθές και τον φοβούµαι.
 Θέλει να µάθει ποιος λαβώθηκε κι ήρθε µαζί σου· ωστόσο

κι εγώ τον βλέπω, είναι ο Μαχάονας ο ρήγας, τον γνωρίζω.
Τώρα ξανά γυρνώ, το µήνυµα στον Αχιλλέα να φέρω'
το ξέρεις, γέροντα αρχοντόθρεφτε, καλά πόσο 'ναι εκείνος
να τον φοβάσαι· κι αν δεν έφταιξες, µπορεί σε βγάζει φταίχτη.»
Κι απηλογιά ο γερήνιος Νέστορας του δίνει ο αλογολάτης:
«Ποιος λόγος ο Αχιλλέας να µύρεται για τους Αργίτες τώρα,
που απ' τις ριξιές µαθές λαβώθηκαν; Κι ουδέ το βάζει ο νους του
σαν πόσο το στρατό µας πλάκωσε κακό· τι οι πιο αντρειωµένοι
από κοντά ή µακριά χτυπήθηκαν και στ' άρµενα πλαγιάζουν.
 Από σαϊτιά ο ∆ιοµήδης, ο άτροµος γιος του Τυδέα, λαβώθη,

από κοντάρι κι ο Αγαµέµνονας κι ο γαύρος Οδυσσέας,
από σαγίτα ακόµα ο Ευρύπυλος πα στο δεξιό µερί του.
Ώρα πολλή δεν είναι που "φερα κι αυτόν εδώ απ' τη µάχη,
που δοξαριού σαγίτα εχτύπησε. Μόνο ο Αχιλλέας καθόλου
δε µας πονάει και δε µας γνοιάζεται, µε όσην αντρεία κι αν έχει.
Για καρτεράει κοντά στη θάλασσα τα γρήγορα άρµενά µας,
όσο µε πείσµα κι αν παλεύουµε, να κάψει η φάουσα φλόγα,
κι εµάς αράδα να µας σφάξουνε; τι πια µαθές δεν έχω. '
τη δύναµη που ανθούσε κάποτε στο λυγερό κορµί µου.
 Νιος να 'µουν, θε µου, κι ;ξεθύµαστη την πρώτη ορµή µου να 'χα,

σαν τότε που τα βόδια αρπάξαµε και πιάστηκαν µαζί µας
οι Ηλείοι, τη µέρα εγώ που σκότωσα το γαύρο Ιτυµονέα,
το γιο του Υπείροχου, στην Ήλιδα που ζούσε, κι ως επήγα
κούρσα να πάρω γι' αντιπλέρωµα, τον πέτυχα απ' τους πρώτους
µε κονταριά, καθώς διαφέντευε τα βόδια του µπροστά µου.
Κι έπεσε χάµω, κι όλο εσκόρπισε το ασκέρι του, οι ξωτάροι.
Κι από τον κάµπο βιος αρίφνητο µαζώξαµε δικό τους'
πενήντα βουκολια τους πήραµε και γιδάρια πενήντα,
πενήντα αρπάξαµε αρνοκόπαδα και τόσα χοιροστάσια,


και τρεις φορές πενήντα αλόγατα ξανθοτριχάτα ακόµα,

φοράδες όλες τους, κι οι πιότερες βύζαιναν και πουλάρια.
Κι όλα τα κούρσα αυτά τα φέραµε µες στου Νηλέα την Πύλο,
τη νύχτα, στο καστρί' και χάρηκε στα φρένα του ο Νηλέας,
που πήγα -τόσο νιος στον πόλεµο και τόσα κούρσα επήρα.
Και µόλις έφεξε, τελάλιζαν οι κράχτες, όσοι ξέρουν
πως τους χρωστούν στην άγιαν Ήλιδα, να συναχτούν κι οι πρώτοι
της Πύλος όλοι τους µαζώχτηκαν, τη µοιρασιά να κάνουν.
και σε πολλούς οι Ηλείοι χρωστούσανε, γιατί στα χρόνια εκείνα _
στην Πύλο µέσα λίγοι εµέναµε κι εκείνοι ρηµαγµένοι'
 τι είχε ο Ηρακλής ο τρανοδύναµος έρθει να µας ρηµάξει,

σε πιο παλιούς καιρούς, και σκότωσε τους πιο αντρειανούς µας όλους.
∆ώδεκα γιους είχε ο αψεγάδιαστος Νηλέας αναστηµένα,
κι απ' όλους µόνο εγώ του απόµενα, χάθηκαν οι άλλοι' κι έτσι
οι Ηλείοι πολύ το πήραν πάνω τους οι χαλκοθωρακάτοι,
κι άρχίσαν να µας φέρνουνται άσκηµα, τι δε µας λογάριαζαν.
Και τότε ο γέροντας ξεδιάλεξε, δικά του να κρατήσει,
τρακόσια αρνιά και βόδια, παίρνοντας µαζί και τους τσοπάνους·
τι ήταν τρανό στην άγιαν Ήλιδα το χρέος που του χρωστούσαν,
στεφανοφόρα τέσσερα άλογα και δυο από πάνω αµάξια,
 που τα 'χε στείλει εκεί να τρέξουνε, να πάρουν το τριπόδι.

Μα ο βασιλιάς Αυγείας τα κράτησε δικά του, και µονάχα
να γύρει ο αµαξολάτης πρόσταξε, θλιµµένος, δίχως άτια.
Γι' αυτά τα λόγια κι έργα ο γέροντας χολιώντας ξεδιαλέγει
και παίρνει τότε κούρσα αρίφνητα, και τ' άλλα τα µοιράζει
στον κόσµο, κι όλοι έφυγαν έχοντας το που 'πρεπε ο καθένας.
Κι εκεί που εµείς γι' αυτά γνοιαζόµασταν, κι ολόγυρα στο κάστρο
σφάζαµε βόδια στους αθάνατους, στην τρίτη µέρα απάνω,
πλακώνουν και µονόνυχα άλογα κι αµέτρητη πεζούρα.
Μαζί κι οι δυο Μολίονες βρίσκουνταν αρµατωµένοι, κι ήταν
 άγουροι ακόµα, που από πόλεµο πολλά µαθές δεν ξέραν.

Είναι µια πόλη Θρύο, πυλιώτικη, σε ολόρθη ράχη απάνω,
στον Αλφειό κοντά, παράµερα, πολύ µακριά απ' την Πύλο'
αυτήν να ζώσουν τότε εγύρευαν, να την κατακουρσέψουν.
Μα σύντας πια τον κάµπο εδιάβηκαν, φτάνει η Αθηνά τρεχάτη
µέσα στη νύχτα από τον Όλυµπο σε µας και παραγγέλνει
ν' αρµατωθούµε, κι ολοπρόθυµους στην Πύλο µας µαζώνει,
τι θέλαµε και µεις τον πόλεµο. Μα εγώ να βγω στη µάχη
ο κύρης µου ο Νηλέας δεν άφηνε, και µου 'κρυψε και τ' άτια,
τι τάχα ήµουν ακόµα ακάτεχος στην τέχνη του πολέµου.


Μα κι έτσι εγώ, πεζός κι αν έµεινα, τους άλλους πα στ' αµάξια

σ' αντρειά ξεπέρασα, τι αφέντευε τον πόλεµο η Παλλάδα.
Είναι ένας ποταµός που χύνεται στη θάλασσα, ο Μινύος,
πλάι στην Αρήνη· εκεί προσµέναµε µε τ' άλογα οι Πυλιώτες
την άγια αυγή· κι ερχόταν πίσω µας σµάρι πυκνό η πεζούρα.
Εκείθε βιαστικά µες στ' άρµατα ντυµένοι ξεκινούµε,
και στου Αλφειού καταµεσήµερα τ' άγια νερά τραβάµε.
Σφάζουµε εκεί στον παντοδύναµο το ∆ία σφαχτά πανώρια,
στον Αλφειό ταυρί, και δεύτερο ταυρί στον Ποσειδώνα,
στην Αθηνά τη γαλανοµάτη γελάδα απ' το κοπάδι.
 Μετά δειπνούµε στο στρατόπεδο, στο λόχο του ο καθένας,

και κοιµηθήκαµε πλαγιάζοντας συνάρµατοι, στον όχτο
του πόταµου. Κι οι Ηλείοι οι λιοντόκαρδοι φτασµένοι κιόλας ζώνουν
γοργά το κάστρο, λαχταρίζοντας να το κατακουρσέψουν·
µα πριν σηκώνουνταν ο πόλεµος ο φοβερός µπροστά τους·
τι ως απ' τη γης ο γήλιος πρόβαλε ψηλά στραφτοβολώντας,
το γιο του Κρόνου ανακαλιόµαστε βοηθό και την Παλλάδα,
κι έτσι οι στρατοί τη µάχη αρχίζουµε' κι ως ήρθαµε στα χέρια,
πρώτος εγώ το Μούλιο σκότωσα, τρανό κονταροµάχο,
και πήρα τα µονόνυχα άτια του' γαµπρός του Αυγεία λογιόταν,
 κι είχε την πιο µεγάλη κόρη του, τη λιόξανθη Αγαµήδη,

που κάτεχε όσα βγαίνουν βότανα στης γης τα πλάτη απάνω.
Καθώς χιµούσε, µε το χάλκινο τον χτύπησα κοντάρι,
κι ως µες στη σκόνη αυτός σωριάστηκε, στο αµάξι του πηδώντας
εγώ στους πρώτους µέσα εστάθηκα. και τότε οι Ηλείοι σκόρπισαν
φύλλα φτερά, νεκρό ως αντίκρισαν το γαύρο τους προλάτη,
που µες στους άλλους αλογάρηδες ξεχώριζε στη µάχη.
Και τότε εγώ πλακώνω απάνω τους σα µελανό δρολάπι'
πενήντα αµάξια τους εκούρσεψα, και γύρα στο καθένα
δυο δυο τη γης δάγκωναν πέφτοντας απ' το δικό µου χέρι.
 Και τους Μολίονες λέω θα σκότωνα, τους γιους του Αχτόρου, τότε,

αν µες στον πόλεµο ο πατέρας τους, ο µέγας Κοσµοσείστης,
µε καταχνιά δεν τους εσκέπαζε βαριά, να τους γλιτώσει.
Και τότε νίκη ο ∆ίας εχάρισε µεγάλη στους Πυλιώτες·
τι στο κυνήγι τους εστρώσαµε µες στο φαρδύ τον κάµπο
σκοτώνοντας τους και µαζώνοντας τις ώριες τους αρµάτες,
ως που πάτησαν το πολύσταρο Βουπράσιο τ' άλογά µας,
και τ' όρος του Αλησίου που λέγεται, και τον Ωλένιο βράχο'
γιατί η Αθηνά να πάει δεν άφηνε το ασκέρι µας πιο πέρα.
Εκεί σκοτώνω εγώ τον ύστερο, και τ' άτια πίσω τότε


στην Πύλο απ' το Βουπράσιο στρέψαµε' κι απ' τους θεούς το ∆ία,

απ' τους θνητούς µαθές το Νέστορα δοξολογούσαν όλοι.
Τέτοιος εστάθηκα, αν εστάθηκα, µες στους ανθρώπους, όµως
τον Αχιλλέα θωρώ να χαίρεται την αντριγιά του µόνος.
Πικρά θα κλάψει ωστόσο αργότερα, σαν όλοι εµείς χαθούµε.
Φίλε καλέ, ο Μενοίτιος σου 'δινε τέτοιες ορµήνιες τότε,
από τη Φθία στον Αγαµέµνονα σα σ' έστελνεθυµάσαι;
Καλά ο Οδυσσέας ο αρχοντογέννητος κι εγώ τους ορισµούς του
ακούσαµε όλους, τι βρεθήκαµε κι εµείς στο σπίτι µέσα.
Από τις χώρες τις πολύκοσµες των Αχαιών, ασκέρι
 µαζεύοντας, στο σπίτι εφτάσαµε το πλούσιο του Πηλέα.

Εκεί και το Μενοίτιο βρήκαµε τον αντρειανό και σένα,
και δίπλα σου ο Αχιλλέας εστέκουνταν κι ο γέρο αλογολάτης
Πηλέας στο ∆ία τον κεραυνόχαρο παχιά µεριά από βόδι
έκαιγε µέσα στον αυλόγυρο, και στάλαζε µε κούπα
µαλαµατένια στο που καίγουνταν σφαχτό κρασί φλογάτο.
Καθώς εσείς το κρέας γνοιαζόσαστε, στην ξώπορτά σας ξάφνου
εµείς προβάλαµε. Πετάχτηκε τότε ο Αχιλλέας, µας πήρε
χεροκρατώντας, να καθίσουµε µας έβαλε κοντά σας,
και µε όλα τα καλά µας φίλεψε που συνηθούν στους ξένους.
 Και σύντας το φαγί εχαρήκαµε και το πιοτό, µιλούσα

πρώτος εγώ, κι οί δυο σας να 'ρθετε µαζί παρακινώντας.
Κι όπως και σεις το θέλατε, άρχισαν αρµήνιες να σας δίνουν
ο γέροντας Πηλέας αρµήνευε τον Αχιλλέα το γιο του,
πρώτος να θέλει να 'ναι πάντα του, να ξεπερνά τους άλλους.
Κι ο γιος του Αχτόρου εσένα αρµήνευε και τέτοια λόγια σου 'πε:
,,Γιε µου, ο Αχιλλέας πιο πάνω στέκεται στην αρχοντιά από σένα,
και στην αντρεία πολύ' τρανότερος στα χρόνια εσύ 'σαι ωστόσο'
γι' αυτό και µυαλωµένα µίλα του, τη γνώµη του κυβέρνα
κι οδήγα τον, κι αυτός τα λόγια σου θ' ακούει για το καλό του."
 Τέτοια σ' αρµήνευεν ο γέροντας, µα το ξεχνάς' ωστόσο

στον Αχιλλέα καν τώρα µίλησε, µπορεί και να συγκλίνει.
Ποιος ξέρει θεός αν δε σε σύντρεχε, το σπλάχνο του ν' αγγίξεις
µιλώντας του' τι αξίζει η φώτιση σαν έρχεται από φίλο.
Μ' αν των θεών κανένα µήνυµα γυρεύει να ξεφύγει,
που η σεβαστή του το φανέρωσε µητέρα από το ∆ία,
ας στείλει καν εσένα γρήγορα, µαζί και το άλλο ασκέρι
των Μυρµιδόνων φως θ' αντίκριζαν οι Αργίτες έτσι κάπως.
Και τη δικιά του αρµάτα ας σου 'δινε στη µάχη να φορέσεις'
µπορεί, για κείνον αν σε πάρουνε, τον πόλεµο ν' αφήσουν


οι Τρώες, κι οι Αργίτες οι πολέµαρχοι να ξανασάνουν έτσι,

που απόστασαν καλή στον πόλεµο κι η λίγη ανάσα ακόµα.
Κι εύκολα πέφτοντας ξεκούραστοι σε κουρασµένους πάνω,
απ' τα καλύβια θα τους διώχνατε κι από τα πλοία στο κάστρο.»
Είπε, και την καρδιά ανατάραξε στου Πάτροκλου τα στήθια,
κι έτσι κινούσε δίπλα στ' άρµενα, να πάει στον Αχιλλέα.
Μα σύντας προσπερνούσε τ' άρµενα του αρχοντικού Οδυσσέα
τρεχάτος, στο άπλωµα που εγίνουνταν η σύναξη κι οι δίκες,
κι όπου υψώνονταν των αθάνατων γύρα οι βωµοί, κει πέρα
ξάφνου ανταµώνει τον Ευρύπυλο τον αρχοντοθρεµµένο,
 το λαβωµένο γιο του Ευαίµονα πα στο µερί, που ερχόταν

πίσω απ' τον πόλεµο κουτσαίνοντας, κι από κεφάλι κι ώµους
κρουνός ο ιδρώτας κάτω εστάλαζε· τον σούβλιζε η πληγή του,
και µελανό το γαίµα εσούρωνε, δούλευε ο νους του ωστόσο.
Κι όπως τον είδε ο γαύρος Πάτροκλος, τον πόνεσε η καρδιά του,
και µε κλαφτή φωνή άνεπάρπαστα του συντυχαίνει λόγια:
«∆ύστυχοι εσείς, Αργίτες άρχοντες και πρωτοκεφαλάδες!
Έτσι λοιπόν µακριά σας µέλλουνταν από δικούς και φίλους
της Τροίας τους σκύλους να χορτάσετε µε τ' άσπρο σας το ξίγκι;
Όµως εσύ, αντρειωµένε Ευρύπυλε κι αρχοντικέ, για πες µου,
 οι Αργίτες µπρος στο µέγαν Έχτορα θα κρατηθούν ακόµα,

για θα χαθούν απ' το κοντάρι του κακοθανατισµένοι;»
Κι ο λαβωµένος τότε Ευρύπυλος απηλογιά του δίνει:
«Πια τώρα, Πάτροκλε αρχοντόθρεφτε, να κρατηθούν οι Αργίτες
δε γίνεται' σε λίγο ρίχνουνται στα µαύρα τ' άρµενα τους'
τι κιόλας όλους που ξεχώριζαν στην αντριγιά ως τα τώρα,
από κοντά ή µακριά τους χτύπησαν οι Τρώες, και στα καράβια
κρίτονται, και των Τρωών η δύναµη κάθε στιγµή αβγαταίνει.
Μα εµένα γλίτωσε µε, φέρε µε στο µαύρο µου καράβι,
και τη σαγίτα κόψε, βγάλε την απ' το µερί, και πλύνε
 µε χλιό νερό το µαύρο γαίµα µου, και µαλακά βοτάνια

βάλε µετά, πραγά, που σου' µαθέ λεν ο Αχιλλέας, απάνω'
αυτός από το δίκιο Κένταυρο, το Χείρωνα, τα ξέρει.
∆υο ειν' οι γιατροί µας, ο Μαχάονας κι ο Ποδαλείριος, όµως
ο ένας θαρρώ µες στα καλύβια µας ξαπλώνει λαβωµένος,
κι έχει κι αυτός από αψεγάδιαστο γιατρό µαθές ανάγκη'
κι ο άλλος στον κάµπο στέκει ακλόνητος στων Τρωών τη λύσσα αντίκρυ.»
Γυρνώντας ο αντρειωµένος Πάτροκλος απηλογιά του δίνει:
«Τι λες να κάνω τώρα, Ευρύπυλε, και πώς να τα βολέψω;

Τρέχω να φέρω στον πολέµαρχο τον Αχιλλέα το λόγο
 που µου 'πεν ο γερήνιος Νέστορας, των Αχαιών η σκέπη.

Μα κι έτσι δε σ' αφήνω αβοήθητο, για να σε τρων οι πόνοι.»
Αυτά είπε, κι απ' τα στήθια αγκάλιασε το ρήγα, και τον πήγε
µες στο καλύβι' κι ένας σύντροφος βοϊδοπροβιές του στρώνει
και πέφτει. Ευτύς του βγάζει ο Πάτροκλος τη σουβλερή σαγίτα
απ' το µερί µε το µαχαίρι του, το µαύρο γαίµα πλένει
µε χλιό νερό, και πάνω απίθωσε πικρή πονοκοιµήτρα
ρίζα, στο χέρι αφού την έτριψε, και σταµατά τους πόνους.
Έτσι η πληγή γοργά εµαράθηκε, και στάθηκε το γαίµα.
Ραψωδία Μ

 November,  :
Alexandros.HELLENICdata Server
http://www.kat.gr

Ιλιάδας Μ
Μετάφραση: Ν. Καζαντζάκη - Ι.Θ. Κακριδή
- Το λαβωµένον έτσι Ευρύπυλο γιατροκοµούσε τότε
Μ- µες στο καλύβι του ο αντροδύναµος γιος του Μενοίτιου' ωστόσο

Τρώες κι Αχαιοί σωρός εµάχουνταν, κι ελπίδα πια δεν ήταν
να κρατηθεί πολύ το Αργίτικο χαντάκι κι από πάνω
το µέγα καστροτείχι πού 'χτισαν για τα καράβια, γύρω
χαντάκι ανοίγοντας' τι ξέχασαν τρανές θυσίες να σφάξουν,
για να φυλάξουν τα καράβια τους και τα πολλά τους κούρσα,
που έκλεινε κείνο εντός του. Το 'χτισαν, µα δίχως να συγκλίνουν
οι αθάνατοι, γι' αυτό κι αγκρέµιστο καιρό πολύ δε στάθη.
 Όσο ο Αχιλλέας βαστούσε µάνητα κι ο Έχτορας ζούσε ακόµα,

κι όσο το κάστρο εβάστα απάτητο του Πρίαµου του ρηγάρχη,
τόσο κρατιόταν και το Αργίτικο το καστροτείχι ολόρθο.
Μα σύντας απ' τους Τρώες δεν έµεινε κανένας πια αντρειωµένος,
κι απ' τους Αργίτες πλήθος έπεσαν, κι οι επίλοιποι απόµειναν,
και το καστρί του Πρίαµου πάρθηκε στα δέκα µέσα χρόνια,
κι οι Αργίτες µπήκαν στα καράβια τους και γύραν στην πατρίδα,
το καστροτείχι τότε ο Απόλλωνας κι ο Ποσειδώνας είπαν
να ξεπατώσουν, τ' άγρια πάνω του γυρίζοντας ποτάµια,
που από τα Ιδαία βουνά αναβρύζοντας στη θάλασσα χύνονται,
 το Ρήσο, το Ροδίο, τον Κάρησο, το Γρανικό, κι ακόµα

τον Αίσηπο και τον Εφτάπορο, το Σκάµαντρο το θείο
και το Σιµόη, που πλήθος δίπλα τους και κράνη και σκουτάρια
στον κουρνιαχτό εκυλήσαν κι άµετρες ψυχές ηρώων αντρίκειες.
Όλων αυτών τα στόµατα έσµιξεν ο Απόλλωνας ο Φοίβος,
κι απά στο καστροτείχι εχύνουνταν µέρες εννιά, κι ο ∆ίας
έβρεχε ατέλειωτα, στη βιάση του να το θαλασσοπνίξει.
Κι ατός του ο Κοσµοσείστης σφίγγοντας στα χέρια το τρικράνι
έβαζε αρχή και ξεθεµέλιωνε, και γκρέµιζε στο κύµα
πέτρες και κούτσουρα, που εµόχτησαν οι Αργίτες να τ' αρµόσουν.


Και πλάι στου Ελλήσποντου τα ρέµατα το µέρος ίσιωσε όλο,
και τον απλόχωρο αποσκέπασε γιαλό ξανά µε αµµούδα'
κι ως το καστρότειχο ξεπάτωσε, τους ποταµούς γυρίζει
στην παλιά κοίτη, οπούθε ξέχυναν τα γάργαρα νερά τους.
Ετούτα ο Ποσειδώνας µέλλουνταν κι ο Απόλλωνας να κάνουν
µα τώρα γύρα στο καλόχτιστο το καστροτείχι άναβαν

η µάχη κι οι φωνές, κι ως κρούγονταν, των πύργων τα δοκάρια
βροντότρεµαν κι οι Αργίτες στ' άρµενα τα βαθουλά σφιγµένοι
στριµώχνουνταν, καθώς τους δάµαζεν ο ∆ίας µε το µαστίγι,
και τον ανήλεο τρέµαν Έχτορα και φεύγαν όλοι οµπρός του'
 τι ως πάντα του και τώρα εµάχουνταν σαν άγρια µπόρα εκείνος.

Κάπρος για λιόντας πώς ανάµεσα σε αγριµολόους και σκύλους
στριφογυρίζει από την πλήθια του τη δύναµη µεθώντας,
κι εκείνοι γύρα του συντάζουνται πυκνές σειρές και στέκουν
αντίκρυ του, και τα κοντάρια τους αδιάκοπα του ρίχνουν
µα του θεριού δεν τρέµει η πέρφανη καρδιά, κι ουδέ να φύγει
λογιάζει, κι είναι το κουράγιο του στερνά που το σκοτώνει'
κι όλο χιµάει γυρνώντας πάνω τους, µα όπου κι αν στρέψει, οι αράδες
των κυνηγών πισωποδίζουνε και δεν του ανοίγουν δρόµο·
παρόµοια κι ο Έχτορας, γυρίζοντας ολούθε, τους συντρόφους
 παρακινούσε να περάσουνε µε θάρρος το χαντάκι.

Μα δεν τολµούσαν τα γοργόποδα φαριά, µον' χλιµιντρούσαν
στου όχτου τα χείλια' τι τους φόβιζε το διάπλατο χαντάκι.
Μηδέ να το πηδήξουν εύκολα µηδέ να το περάσουν
µπορούσαν τι όχτοι γύρα ορθόγκρεµοι δεξιά ζερβά υψώνονταν
απ' άκρη ως άκρη· κι από πάνω τους οι Αργίτες είχαν στήσει
παλούκια σουβλερά, θεόρατα, το 'να από δίπλα στ' άλλο,
πυκνά πολύ, γερή διαφέντεψη µπρος στους οχτρούς' και τ' άτια,
τ' αµάξια ως σέρναν τα καλότροχα, κιότευαν να διαβούνε,
κι ακόµα κι οί πεζοί καρτέραγαν πώς θα τα βγάλουν πέρα.
 Και τότε ο Πολυδάµας ζύγωσε τον Έχτορα και του 'πε:

«Έχτορα εσύ κι επίλοιποι άρχοντες των Τρωών καί των συµµάχων,
άµυαλα σπρώχνουµε τα γρήγορα φαριά µες στο χαντάκι'
δεν είναι να περάσουν εύκολα' τι σουβλερά παλούκια
έχει στα χείλια, και το Αργίτικο τειχί από πάνω στέκει.
Να κατεβούν οι άµαξολάτες µας και πόλεµο ν' ανοίξουν
σ' έτοια στενή ποριά δε γίνεται' θα χαλαστούν, φοβούµαι'
τι αν το χαµό τους αποφάσισεν ο ∆ίας ο αψηλοβρόντης
πέρα για πέρα, και βουλήθηκε στους Τρώες να δώσει χέρι,
αυτό κι εγώ πολύ θα το 'θελα και τώρα ευτύς να γένει,
 εδώ µακριά από το Άργος άχναρα ν' αφανιστούν οι Αργίτες.

Όµως αν πουν και πισωστρέψουνε, και κυνηγώντας πίσω
µας διώξουν απ' τα πλοία, και µπλέξουµε µες στο σκαφτό χαντάκι,
τότε πια µήτε αποκρισάτορας θα µείνει λέω να γύρει
στο κάστρο, τους Αργίτες φεύγοντας, απάνω µας αν στρέψουν.
Μα τώρα ελάτε, οµπρός, το λόγο µου ν' ακούσουµε όλοι θέλω:

Μπρος στο χαντάκι οι άµαξολάτες µας ν' ανακρατήσουν τ' άτια,
κι οι άλλοι, πεζοί, µε τις αρµάτες µας τις λαµπερές ζωσµένοι,
τον Έχτορα όλοι ν' ακλουθήξουµε, και πια δε θα κρατήσουν
οι Αργίτες, αν αλήθεια εζύγωσε του χαλασµού τους η ώρα.»
 Αυτά είπε, κι άρεσαν στον Έχτορα τα γνωστικά του λόγια,

κι ευτύς επήδηξε απ' τ' αµάξι του συνάρµατος στο χώµα'
κι οι Τρώες οι επίλοιποι δεν έµειναν κι αυτοί στ' αµάξια πάνω,
µόνο στη γη πήδηξαν όλοι τους, τον Έχτορα σαν είδαν.
Κι ο καθανείς του αµαξολάτη του παράγγελνε, µε τάξη
να του κρατάει κει πέρα τ' άλογα, µπροστά από το χαντάκι'
κι ατοί τους ξεχώρισαν έπειτα, κολόνες πέντε έκαµαν,
κι ως ορδινιάστηκαν, εκίνησαν ξοπίσω απ' τους ρηγάρχες.
Τον Έχτορα άλλοι και τον άψεγο τον Πολυδάµα ακλούθουν,
οι πιο πολλοί κι οι πιο λιοντόκαρδοι, και λαχταρούσαν όλοι
 να σπάσουν το τειχί, και πόλεµο µπρος στ' άρµενα ν' ανοίξουν.

Από σιµά ο Κεβριόνης έρχουνταν τι πιο αχαµνό είχε αφήσει
απ' τον Κεβριόνη ο µέγας Έχτορας να του φυλάει τ' αµάξι.
Σ' άλλους ο Αλκάθοος µπήκε κύβερνος κι ο Αγήνορας κι ο Πάρης·
στους τρίτους ο Έλενος κι ο ∆ήφοβος, ίδιος θεός στην όψη,
οι δυο του Πρίαµου γιοί, κι ο άντρόκαρδος µαζί τους Άσιος τρίτος,
ο γιος του Υρτάκου, που τον έφεραν φαριά από την Αρίσβη,
τρανά, φλογάτα, απ' του Σελλήεντα του ποταµού τους όχτους.
Στους τέταρτους του Αγχίση αφέντευεν ο γιος ο ψυχωµένος,
ο Αινείας· µαζί του και του Αντήνορα δυο γιοι µπροστά ετραβούσαν,
 ο Αρχέλοχος κι ο Ακάµας, που 'ξεραν πάσα πολέµου τέχνη.

Κι ο Σαρπηδόνας µπήκε κύβερνος στους ξακουστούς συµµάχους,
το Γλαύκο και τον άγριο παίρνοντας Αστεροπαίο µαζί του'
τι εκείνοι στην αντρεία του φάνηκε πως ξεπερνούν τους άλλους
µετά απ' τον ίδιο, που ξεχώριζε µες στους δικούς του πρώτος.
Κι αυτοί ως άρµοσαν τα καλόφτιαστα σκουτάρια δίπλα δίπλα,
µε λύσσα στους Αργίτες έπεσαν απάνω, κι ούτε έλεγαν
πώς θα βαστάξουν, µόνο στ' άρµενα τα µαϋρα θα ριχτούνε.
Έτσι λοιπόν οι Τρώες οι επίλοιποι κι οι ξακουστοί συµµάχοι
του Πολυδάµα του αψεγάδιαστου γρικήξαν την ορµήνια'


ο Άσιος, του Υρτάκου ο γιος, δεν ήθελε µονάχα αυτός ωστόσο
πίσω ν' αφήσει εκεί τ' αλόγατα και τον αµαξολάτη,
µόνο µαζί µ' αυτά στα γρήγορα χιµάει καράβια απάνω,
ο ανέµυαλος! τι δεν του µέλλουνταν, ξεφεύγοντας του Χάρου,

και για το αµάξι καµαρώνοντας και τ' άτια του να γύρει
απ' τα καράβια στο ανεµόδαρτο της Τροίας το κάστρο πίσω'
τι ο ξορκισµένος Χάρος πρόλαβε και κάτω απ' το κοντάρι
του Ιδοµενέα του αρχοντογέννητου τον δάµασε εκεί πέρα'
τι εκίνησε µπροστά για τ' άρµενα, ζερβιά µεριά, οι Αργίτες
όπου γύριζαν µε τ' αµάξια τους και τ' άτια από τον κάµπο.
 Εκεί, κι αµάξι κι άτια επέρασε, κι ουδέ στο καστροπόρτι.

βρήκε κλεισµένα τα πορτόφυλλα και το µεγάλο σύρτη'
τι οι Αργίτες τα κρατούσαν διάπλατα, κανένα απ' τους δικούς τους
µπας και γλιτώσουν στα καράβια τους, φευγάτο από τη µάχη.
Εκεί γραµµή τραβούσε τ' άλογα, κι από κοντά οι δικοί του,
στριγγά σκληρίζοντας· τι λόγιαζαν πως πια οι Αργίτες τώρα
δε θα βαστάξουν, µόνο στ' άρµενα τα µαύρα θα ριχτούνε,
οι ανέµυαλοι! τι στην καστρόπορτα τους λάχαν δυο αντρειωµένοι,
απ' τους Λαπίθες τους πολέµαρχους παλικαρίσια φύτρα'
γιος του Πειρίθου λιονταρόκαρδος, ο Πολυποίτης, ο ένας,
 ο άλλος ο Λεοντέας, που θύµιζε τον αντροφά τον Άρη.

Μπροστά απ' τις αψηλές καστρόπορτες στέκονταν τώρα οι δυο τους,
ως στέκουν δρυς αψηλοφούντωτοι πα στα βουνά, βαστώντας
µέρα και νύχτα και τους άνεµους και της βροχής τις µπόρες,
τι ρίζες τους κρατούν τετράβαθες, µεγάλες, στεριωµένες.
Έτσι κι αυτοί, στα δυο τα χέρια τους και στην περίσσια αντρεία τους
θαρρεύοντας, τον Άσιο πρόσµεναν που ερχόταν, και δε φεύγαν.
Κι οι Τρώες γραµµή προς το καλόχτιστο τραβούσαν καστροτείχι
ψηλά κρατώντας τα σκουτάρια τους µε αλαλητό µεγάλο,
στο ρήγαν Άσιο, στον Οινόµαο, στο Θόωνα, στον Ορέστη,
 στον Ιαµενό και στον Αδάµαντα, του Άσιου το γιο, τρογύρα.

Εκείνοι στην αρχή εκρατιόντουσαν πιο µέσα, τους Αργίτες
να ξεσηκώσουν, τα καράβια τους να διαφεντέψουν όλοι'
µα βλέποντας τους Τρώες να χύνουνται στο καστροτείχι απάνω
και τους Αργίτες µε άγριο τάραχο στα πόδια να το βάζουν,
έξω απ' την πόρτα οι δυο τους χίµιξαν κι αρχίσαν να χτυπιούνται,
µε κάπρους στα ρουµάνια µοιάζοντας, που αγριµολόοι και σκύλοι
µε άγριες φωνές τους κοντοζύγωσαν, κι αυτοί δεν κάνουν πίσω,
µόνο λοξά χιµούν και γύρα τους τα θάµνα ξεριζώνουν
τσακίζοντας τα, και τα δόντια τους γρικάς µε ορµή να τρίζουν,
 ως τη στιγµή που κάποιος ρίχνοντας τους βρει και τους σκοτώσει'

όµοια ο χαλκός αχούσε κι έτριζε στα στήθη τους απάνω,
καθώς τους ρίχναν καταπρόσωπα, τι αντρίκεια έπολεµούσαν,

κι είχαν στην αντριγιά τα θάρρη τους και στους συντρόφους πάνω.
Κείνοι κοτρόνια απ' τους καλόχτιστους πετούσαν κάτω πύργους,
την ίδια τους ζωή, τα γρήγορα τα πλοία να διαφεντέψουν
και τα καλύβια' οι πέτρες έπεφταν στη γη σα στούπες χιόνι,
που ως ο άνεµος µεβιας συντάραξε µαυροϊσκιωµένα γνέφη,
πυκνές τις ρίχνει, αποσκεπάζοντας τη γη την πολυθρόφα'
τόσο οι ριξιές πυκνές εχύνουνταν κι από Αχαιούς και Τρώες.
 Κι όπως έπεφταν οι µυλόπετρες, µε κούφιο αχό βροντούσαν

τα κράνη γύρω απ' τα κεφάλια τους κι οι αφαλωτές ασπίδες.
Και τότε µανιασµένος βόγγηξε χτυπώντας τα µεριά του
ο Άσιος, ο γιος του Υρτάκου, κι έσυρε ψηλά φωνή µεγάλη:
« Πατέρα ∆ία, και σένα ψέµατα να λες σου αρέσει βλέπω
ένα σωρό' τι εγώ δεν το 'λεγα τ' ανίκητα µας χέρια
και την ορµή µας πως θ' αντίσκοφταν οι Αργίτες οι αντρειωµένοι.
Μ' αυτοί, ως οι σφήκες οι λιγνόµεσες για τ΄ άγρια τα µελίσσια
σε στράτα χτίζουν κακοτράχαλη τα βαθουλά κελιά τους
και δεν τ' αφήνουν, µια και τα 'χτισαν, µον' στους οχτρούς χιµώντας
 ατρόµητες τα µελισσόπουλα µοχτούν να διαφεντέψουν

όµοια κι αυτοί στις πόρτες στέκουνται, δε λεν να κάνουν πίσω,
κι ας είναι µόνο δυο, πριν θάνατο για δώσουν για και πάρουν.»
Αυτά είπε, µα του ∆ία δεν άλλαξε τη γνώµη µ' έτοια λόγια'
τι µέσα του βαθιά τον Έχτορα βουλιόταν να δοξάσει.
Γύρω στις άλλες πόρτες πόλεµο κρατούσαν κι οι άλλοι ωστόσο,
όµως θεός δεν είµαι, δύσκολο τα πάντα να ιστορήσω'
τι ολούθε γύρα στο καστρότειχο φωτιά τρανή είχε ανάψει
το πέτρινο' κι οι Αργίτες τ' άρµενα, σφιγµένοι απ' την ανάγκη,
µε την καρδιά βαριά, διαφέντευαν κι όλοι οι θεοί θλίβονταν
 βαθιά τους, όσοι επαραστέκουνταν στη µάχη τους Αργίτες.

Κι άνοιξαν οι Λαπίθες πόλεµο κι άρχισαν να χτυπιούνται'
κι ο Πολυποίτης, ο λιοντόκαρδος γιος του Πειρίθου, τότε
το ∆άµασο στο χαλκοµάγουλο κοντάρεψε το κράνος·
κι ούτε και βάστηξε το χάλκινο το κράνος, µόνο η µύτη
πέρασε η χάλκινη και σύντριψε το κόκαλο, και λιώµα
του έγιναν τα µυαλά, κι ως χίµιζε, στο χώµα τον ξαπλώνει.
Μετά και τη ζωή του Πυλώνα και του Όρµενου θερίζει.
Κι ο γαύρος Λεοντέας του Αντίµαχου το γιο µε το κοντάρι
χτυπάει και βρίσκει, τον Ιππόµαχο, κατάντικρα στη ζώνη'


το κοφτερό σπαθί απ' τη θήκη του τραβά µετά, και πρώτο,

στο πλήθος µέσα όπως εχίµιξε, χτυπάει τον Αντιφάτη
από κοντά, και κείνος έπεσε τ' ανάσκελα στο χώµα.
Μετά στον Ιαµενό, στο Μένωνα χιµάει και στον Ορέστη,
κι όλους αράδα εκεί τους ξάπλωσε στη γη την πολυθρόφα.
Την ιδίαν ώρα οι δυο τους που 'γδυναν τις στραφτερές αρµάτες,
του Πολυδάµαντα και του Έχτορα τα παλικάρια, που ήταν
οι πιο πολλοί κι οι πιο τρανόκαρδοι κι οι πιο που λαχταρούσαν
να σπάσουν το τειχί, και τ' άρµενα να τους τα κάνουν στάχτη,
µπρος στο χαντάκι έστεκαν δίγνωµοι κι ουδέ µπροστά τραβούσαν
 τι όπως να το διαβούν λαχτάριζαν, σηµάδι ξάφνου βλέπουν,

έναν αϊτό ψηλοπετάµενο, ζερβιά µεριά απ' τ' ασκέρι,
κι εκράτα αιµατωπό στα νύχια του θεριακωµένο φίδι,
που ζούσε ακόµα και σπαρτάριζε και πάλευε αντρειωµένα'
κι ως το κρατούσε, αναδιπλώνοντας τον δάγκασε στο στήθος,
πλάι στο λαιµό, κι αυτός το πέταξε, του πόνου αφανισµένος,
κι απά στη γη να πέσει το αφήκε, καταµεσός στ' ασκέρι,
κι έπειτα πέταξε κλαγγάζοντας µες στις πνοές του ανέµου.
Κι οι Τρώες ανατρίχιασαν βλέποντας το πλουµιστό το φίδι
πεσµένο εκεί, του βροντοσκούταρου του ∆ία τρανό σηµάδι.
 Και τότε ο Πολυδάµας ζύγωσε τον Έχτορα και του 'πε:

«Έχτορα, πάντα εσύ στη σύναξη ζητάς να µε αποπαίρνεις,
και που µιλώ σωστά, τι αταίριαστο πολύ ν' αντιµιλήσει
σε σένα του λαού ένας άνθρωπος, και συντυχιά σαν είναι,
και πόλεµος· πρεπό ν' αυξαίνουµε τη δύναµη σου πάντα.
Όµως και τώρα την καλύτερη βουλή θα δώσω, ως ξέρω:
Όχι, ας µην πάµε να χτυπήσουµε τ' Αργίτικα καράβια'
τι έτσι θαρρώ θα γένει: αν φάνηκε στ' αλήθεια το σηµάδι
τούτο στους Τρώες, καθώς λογιάζαµε το σκάµα να διαβούµε,
ένας αϊτός ψηλοπετάµενος ζερβιά µεριά απ' τ' ασκέρι,
 κι εκράτα αιµατωπό στα νύχια του θεριακωµένο φίδι,

ακόµα ζωντανό, και το άφησε πριν φτάσει στην κούρνια του,
και δεν κατάφερε στ' αϊτόπουλα γυρνώντας να το φέρει'
όµοια και µείς, κι αν τώρα σπάσουµε των Αχαιών τις πόρτες
και το τειχί µε πλήθια δύναµη κι οι Αργίτες κάµουν πίσω,
τον ίδιο δρόµο δε θα γύρουµε µε τάξη απ' τα καράβια.
Περίσσιους Τρώες εκεί θ' αφήσουµε, που οι ∆αναοί, ζητώντας
να διαφεντέψουν τα καράβια τους, νεκρούς θα ρίξουν κάτω.
Αυτά ένας µάντης θ' αποκρίνουνταν, που θα 'ξερε σηµάδια
να ξεδιαλύνει και θα πίστευε στις συβουλές του ο κόσµος.»

 Και τότε ο κρανοσείστης Έχτορας ταυροκοιτώντας του 'πε:

«Τα λόγια ετούτα, Πολυδάµαντα, καθόλου δε µ' αρέσουν
κι άλλη βουλή να δώσεις δύνεσαι καλύτερη από τούτη.
Όµως αλήθεια, τούτα που 'λεγες, µε τα σωστά σου αν τα 'πες,
ατοί τους οι θεοί σου σήκωσαν τα φρένα δίχως άλλο'
που θες του ∆ία του βροντοσκούταρου το θέληµα καθόλου
να µην ψηφήσουµε, που εσύγκλινε κι έδωσε λόγο ατός του.
Κι εσύ ζητάς στ' ανοιχτοφτέρουγα πουλιά να δώσω πίστη,
που ούτε καθόλου εγώ τα γνοιάζοµαι κι ουδέ τα λογαριάζω,
δεξιά, κατά τον ήλιο αν λάµνουνε και την αυγή, ως πετούνε,
 για και ζερβά, κατά το σύθολο στα δυτικά σκοτάδι.

Στου ∆ία µονάχα εµείς το θέληµα ν' ακούσουµε ταιριάζει,
που 'ναι τρανός, και τους αθάνατους και τους θνητούς ορίζει.
Να διαφεντεύεις την πατρίδα σου το πιο καλό σηµάδι!
Όµως εσύ γιατί τον πόλεµο και τη σφαγή φοβάσαι;
Κι αν όλοι τώρα εµείς στ' Αργίτικα καράβια σκοτωθούµε
εδώ τρογύρα, εσύ το θάνατο δεν έχεις να φοβάσαι'
τι δε βαστάει σφαγή και πόλεµο καθόλου εσέ η καρδιά σου.
Μ' αν τραβηχτείς από τον πόλεµο, για εσύ για αν κι άλλον κάνεις
ν' αλλάξει γνώµη µε τα λόγια σου και τραβηχτεί σπ' τη µάχη,
 µε το κοντάρι τούτο ρίχνοντας µεµιάς θα σε σκοτώσω!»

Ως είπε τούτα, οµπρός ετράβηξε, κι οι επίλοιποι ακλουθούσαν
µε αχό τρανό, κι ο κεραυνόχαρος ο ∆ίας από την Ίδα
ανεµοτάραχο ξεσήκωσε, και στα καράβια πάνω
γραµµή τον κουρνιαχτό ξαπόστελνε, κι απ' τους Αργίτες όλους
πήρε το νου, των Τρωών και του Έχτορα τη δόξα να τρανέψει.
Στο θείο σηµάδι αυτό θαρρεύοντας και στα δικά τους χέρια
το µέγα καστροτείχι επάλευαν των Αχαιών να σπάσουν
των πύργων τ' αγκωνάρια εγκρέµιζαν, χαλνούσαν τα µπροστήθια,
στα δυναµάρια που ξεπρόβελναν βάζαν λοστούς, που τα 'χαν


χτίσει οι Αχαιοί µπρος στο καστρότειχο, για να βαστούν τους πύργους.
Αυτά τραβούσαν απαντέχοντας των Αχαιών να σπάσουν
το καστροτείχι· µα δεν έκαναν κι οι Αργίτες πίσω ακόµα,
µον' φράζοντας µε τα σκουτάρια τους των πύργων τα µπροστήθια,
πα στους οχτρούς, που στο καστρότειχο σίµωναν, κονταρεύαν.
Οι Αίαντες οι δυο µαζί τριγύριζαν στους πύργους πάνω ωστόσο,
όλο φωνές, καρδιά γυρεύοντας να δώσουν στους Αργίτες·
σ' άλλον γλυκά εµιλούσαν, µάλωναν τον άλλο µε άγρια λόγια,

«Αργίτες σύντροφοι, κι οι ξέχωροι κι οι µεσιακοί κι οι σκάρτοι
 τι όλοι' µαθές ποτέ δε γίνεται ν' αξίζουµε ίσια κι όµοια

στον πόλεµοδουλειά είναι σήµερα πολλή για τον καθένα.
Και µοναχοί σας πια το βλέπετε' κανένας στα καράβια
πίσω µη φύγει, του ρηγάρχη του σα γρίκησε τα λόγια,
µόνο µπροστά τραβάτε δίνοντας ο ένας του άλλου κουράγιο,
ο ∆ίας ο Ολύµπιος, ο αστραπόχαρος, αν ίσως δώσει, πίσω
στο κάστρο τους οχτρούς να διώξουµε νικώντας την ορµή τους.»
Έτσι έσκουζαν οι δυο γκαρδιώνοντας τους Αχαιούς στη µάχη'
κι εκείνοι, ως όταν µεσοχείµωνα πυκνό πυκνό το χιόνι
πέφτει, τη µέρα πού ο βαθύγνωµος ο ∆ίας κινάει και ρίχνει,
 να δείξει τις δικές του θέλοντας σαγίτες στους ανθρώπους·

κι αφού κοιµίσει όλους τους άνεµους, αλάγιαστα χιονίζει,
ως να σκεπάσει των ορθόψηλων βουνών κορφές και ράχες,
χωράφια των θνητών πολύκαρπα και κάµπους µε τριφύλλι,
καί δίπλα στην ψαριά τη θάλασσα γιαλούς, λιµάνια πνίγει'
και µοναχά το κύµα σπάζοντας το διώχνει, µα όλα τ' άλλα
σκεπάζουνται, του ∆ία σαν πλάκωσε κακοκαιρία µεγάλη'
όµοια πυκνές κι οι πέτρες έπεφταν ζερβά δεξιά τρογύρα,
ζερβά στους Τρώες, δεξιά απ' τα χέρια τους απάνω στους Αργίτες,
ως εχτυπιούνταν κι αντιβρόνταγε το καστροτείχι ως πάνω.
 Όµως οι Τρώες κι ο µέγας Έχτορας τις πόρτες τότε ακόµα

και την αµπάρα του καστρότειχου δε θα 'σπαζαν, το γιο του
αν δεν ξεσήκωνε ο βαθύγνωµος ο ∆ίας, το Σαρπηδόνα,
λιόντα σε βόδια στρουφοκέρατα, να πέσει στους Αργίτες.
Κι άσκωσε ευτύς το ολούθε ισόκυκλο χαλκό σκουτάρι οµπρός του,
το σφυροχτυπητό, το πάγκαλο, χαλκιάς που το 'χε φτιάσει,
και µέσα του τοµάρια ετέντωσε βοδιών πολλά, σε πήχες'
πάνω χρυσές ραµµένα, που 'φταναν του σκουταριού το γύρο.
Τούτο λοιπόν µπροστά του ασκώνοντας και δυο κοντάρια σειώντας
κινούσε, λιόντας λες βουνόθρεφτος, το κρέας που του 'χει λείψει
 από καιρό πολύ, κι η πέρφανη τον έσπρωξε καρδιά του

αρνίσιο κρέας να φάει, και χίµιξε σε στέριο λιθοµάντρι.
Κι ακόµα αν είναι τους βοσκάρηδες ξύπνους να βρει µπροστά του,
µε τα σκυλιά και τα κοντάρια τους στ' αρνιά το νου τους να 'χουν,
πάλε δε θέλησε αδοκίµαστα να φύγει από τη µάντρα,
µόνο πηδώντας για κατάφερε ν' άρπάξει αρνί, για πάλε
πιδέξιο χέρι τον κοντάρεψε κι εκεί νεκρό τον ρίχνει'
όµοια η ψυχή και τότε ασκώθηκε του ισόθεου Σαρπηδόνα,

πέφτοντας πάνω στο καστρότειχο να σπάσει τα µπροστήθια.
Στό Γλαύκο ευτύς, στο γιο του Ιππόλοχου, γυρνά και συντυχαίνει:
 «Γλαύκο, γιατί σε τόσο ξέχωρη τιµή τους δυο µας έχουν,

µε κρέατα, µε ποτήρια ξέχειλα, πα στην κορφή της τάβλας,
µες στη Λυκία, κι ο κόσµος σύψυχος σάµπως θεούς µας έχει;
Τρανό µετόχι µας εχάρισαν στους όχτους πλάι του Ξάνθου
να το χαιρόµαστε, πανέµορφο, µε αµπέλια, µε χωράφια.
Γι' αυτό πρεπό 'ναι να στεκόµαστε µέσα στους πρώτους τώρα
απ' τους Λυκιώτες, και να πέφτουµε µες στη φωτιά της µάχης.
Τούτα να πει κάποιος χαλκόφραχτος Λυκιώτης βλέποντας µας:
,,Αλήθεια, ανάξια οι βασιλιάδες µας δε ρηγαδεύουν, όχι,
µες στη Λυκία, δεν τρώνε ανώφελα και τα παχιά τ' αρνιά µας
 και πίνουν και κρασί µελόγλυκο, τι έχουν αντρεία περίσσια,

και µες στους πρώτους πρώτους µάχουνται Λυκιώτες εδώ πέρα."
Καλέ µου, αν ήταν απ' τον πόλεµο ξεφεύγοντας ετούτον
εµείς αγέραστοι κι αθάνατοι να ζήσουµε αναιώνια,
µήτε κι εγώ µαθές ανάµεσα στους πρώτους θα χτυπιόµουν,
µήτε να µπεις και σένα θα 'σπρωχνα στη δοξαντρούσα µάχη.
Μα τώρα έτσι κι αλλιώς µας ζώνουνε του χάρου οι Λάµιες όλους,
αρίφνητες' θνητός δε δύνεται να τις ξεφύγει. Πάµε
να ιδούµε κάποιο αν θα δοξάσουµε για αν µας δοξάσει κάποιος!»
Είπε, κι ο Γλαύκος δεν αψήφησε, µον' άκουσε το λόγο.
 Χιµούν γραµµή, και πλήθος πίσω τους Λυκιώτες ακλουθούσαν.

Κι ο Μενεσθέας, ο γιος του Πετεού, τους είδε κι εταράχτη'
τι στο δικό του πύργο ερχόντουσαν το χαλασµό να φέρουν.
Στο Αργίτικο τειχί τα µάτια του γυρνάει τρογύρα, να 'βρει
κάποιο ρηγάρχη, απ' τους συντρόφους του το χαλασµό να διώξει.
Τους δυο τους Αίαντες, τους ανέµπληστους για πόλεµο, αναντιάζει
να στέκουν, και τον Τεύκρο που 'φτανε στην ώρα απ' το καλύβι.
Ήταν κοντά του, όµως, κι αν φώναζε, κανείς δε θα γρικούσε'
τόσο το βρούχος ήταν, κι έφτανε ψηλά στα ουράνια ο βρόντος
απ' τα σκουτάρια που αντικρούγονταν, τα φουντωτά τα κράνη,


κι από τις πόρτες' τι όλες έµεναν κλειστές, κι οι οχτροί στέκονταν
µπροστά τους, µήπως καί τις σπάσουνε µεβιάς και τις διαβούνε.
Στέλνει λοιπόν στους Αίαντες γρήγορα τον κράχτη το Θοώτη:
«Σύρε, θεϊκέ Θοώτη, τρέχοντας τον Αίαντα να φωνάξεις'
για καί τους δυο µαζί' καλύτερο µαθές ετούτο απ' όλα'
τι όπου και να 'ναι µας επλάκωσε ξεπατωµός µεγάλος.
Πολύ οι Λυκιώτες µας εστρίµωξαν ρηγάδες, που και πάντα

στην άγρια µάχη µέσα χύνουνται µε άλάγιαστο κουράγιο. Μ' αν και σ' αυτούς κει πέρα ο πόλεµος κι η ταραχή έχει ανάψει,
του Τελαµώνα καν ο αντρόκαρδος υγιός να 'ρθει µονάχος,
 κι ο Τεύκρος να 'ρθει καταπόδι του, του δοξαριού ο τεχνίτης.»

Είπε, κι ο κράχτης δεν παράκουσε, µον' άρχισε να τρέχει
στων Αχαιών των χαλκοθώρακων το καστροτείχι δίπλα,
και στάθη µπρος στους Αίαντες φτάνοντας και βιαστικά τους είπε:
«Των Αχαιών ρηγάρχες, Αίαντες, των χαλκοθωρακάτων,
ο γιος του Πετεού σας φώναξε του αρχοντογεννηµένου,
να πάτε εκεί και να βαστήξετε για λίγο τον αγώνα,
κάλλιο κι οι δυο µαζί' καλύτερο µαθές ετούτο απ' όλα·
τι όπου και να 'ναι εκεί µας πλάκωσε ξεπατωµός µεγάλος.
Πολύ οι Λυκιώτες µας εστρίµωξαν ρηγάδες, που και πάντα
 στην άγρια µάχη µέσα χύνουνται µε αλάγιαστο κουράγιο.

Μ' αν και σε σας δω πέρα ο πόλεµος κι η ταραχή έχει ανάψει,
του Τελαµώνα καν ο αντρόκαρδος υγιός να πάει µονάχος,
κι ο Τεύκρος να 'ρθει καταπόδι του, του δοξαριού ο τεχνίτης.»
Είπε, κι ο µέγας Αίας συνάκουσεν, ο γιος του Τελαµώνα,
κι ευτύς στου Οιλέα το γιο ανεµάρπαστα γυρνώντας είπε λόγια:
« Αίαντα, εδώ µε το λιοντόκαρδο το Λυκοµήδη στάσου,
και τους Αργίτες δυναµώνετε να πολεµούν αντρίκεια'
κι εγώ θα τρέξω εκεί, στον πόλεµο να µπω, και πίσω πάλε
γοργά θα γύρω, τους συντρόφους µας σα θα 'χω πια στυλώσει.»
 Είπε, κι ευτύς να φύγει εκίνησεν ο γιος του Τελαµώνα,

κι ο Τεύκρος πάει µαζί, το αδέρφι του, µα που 'χεν άλλη µάνα'
κοντά τους κι ο Παντίος, ασκώνοντας του Τεύκρου τα δοξάρια.
Και σύντας φτάσαν στου αντροδύναµου του Μενεσθέα τον πύργο
τραβώντας µέσα απ' το καστρότειχο, τους βρήκαν ζορισµένους.
Κι οι ατρόµητοι Λυκιώτες άρχοντες και πρωτοστρατολάτες
στων πύργων τα µπροστήθια ανέβαιναν σα µελανό δρολάπι'
κι ήρθαν στα χέρια και χτυπιόντουσαν, κι αχός τρανός ασκώθη.
Κι ο τελαµώνιος Αίας εσκότωσε τον πρώτο οχτρό στην ώρα,
τον Επικλή το λιονταρόψυχο, του Σαρπηδόνα ακράνη,


βαριά κοτρόνα σφεντονίζοντας, που στην κορφή, από µέσα,
την είχαν χτίσει στο καστρότειχο, τρανή, κι ουδέ κανένας
γερός κι ας ήταν, θα τη σήκωνε, και µε τα δυο του χέρια,
απ' όσους ζουν στον κόσµο σήµερα' µ' αυτός ασκώνοντας τη

την πέταξε, και το τετράφαλο του σπάζει κράνος, κι όλα
του θρει της κεφαλής τα κόκαλα' σα βουτηχτής εκείνος
πέφτει απ' τον πύργο, κι απ' τα κόκαλα ξεχύθηκε η ψυχή του.
Κι ο Τεύκρος τον υγιό του Ιππόλοχου, τον αντρειωµένο Γλαύκο,
πα στο ψηλό τειχί ως εχύνουνταν, χτυπάει µε τη σαγίτα,
κει που γυµνό ξανοιεί το µπράτσο του, και την ορµή του κόβει.
 Κι αυτός πηδά από το καστρότειχο κρυφά στο χώµα, Αργίτης,

κανείς µην καυκηθεί, θωρώντας τον πως είναι λαβωµένος.
Κι ο Σαρπηδόνας, µόλις ένιωσε το Γλαύκο να µισεύει,
πικράθη, ωστόσο δεν παράτησε την άγρια ορµή του, µόνο
του Θέστορα το γιο κοντάρεψε και βρήκε, τον Αλκµάνα,
και πίσω το κοντάρι ανάσυρε' πίστοµα εκείνος πέφτει
ξοπίσω του, και γύρα εβρόντηξεν η πλουµιστή του αρµάτα.
Κι ο Σαρπηδόνας τότε, πιάνοντας στα χέρια το µπροστήθι,
το τράβηξε γερά, κι αλάκερο γκρεµίστη, και γυµνώθη
το καστροτείχι απάνω, κι άνοιξε για τους πολλούς ο δρόµος.
 Ο Τεύκρος κι ο Αίας χιµούν απάνω του, και µε σαγίτα ο πρώτος

το αστραφτερό λουρί στα στήθια του γύρω χτυπάει, που εκράτει
ψηλά τ' ολόκορµο σκουτάρι του' µα ο ∆ίας, για να µην πέσει
στων καραβιών τις πρύµνες, έδιωξε το Χάρο από το γιο του.
Χιµίζει κι ο Αίας και, πετυχαίνοντας, στη µέση το σκουτάρι
του τρύπησε και τον αντίσκοψε, µε όσην ορµή κι αν είχε.
Κι απ' το µπροστήθι πισωδρόµισε µια στάλα, µα δεν είπε
να φύγει, τι η καρδιά του το 'λπιζε τρανή να πάρει δόξα.
Γυρνώντας στους ισόθεους φώναξε Λυκιώτες τότε κι είπε:
« Που πήγε τώρα το κουράγιο σας, Λυκιώτες, και τραβιέστε;
 Με όσην αντρεία κι αν έχω, δύσκολο να σπάσω εγώ µονάχος

το καστροτείχι και για τ' άρµενα να σας ανοίξω δρόµο.
Μαζί µου ελάτε' µε τους πιότερους πιο κι η δουλειά προκόβει.»
Είπε, κι εκείνοι, από του ρήγα τους τα λόγια φοβισµένοι,
όλοι στο ρήγα και πρωτόγερο τρογύρα εστριµωχτήκαν.
Κι οι Αργίτες αντικρύ δυνάµωναν τις φάλαγγες, ξοπίσω
απ' το τειχί τους, αναντιάζοντας βαριά δουλειά µπροστά τους'
τι µήτε πια οι Λυκιώτες οι άτροµοι των ∆αναών µπορούσαν
να σπάσουν το τειχί κι ως τ' άρµενα το δρόµο τους ν' ανοίξουν,
µήτε κι οι Αργίτες οι πολέµαρχοι µπορούσαν τους Λυκιώτες


να διώξουν πίσω απ' το καστρότειχο, µια κι ήταν πια κοντά του.
Πώς δυο χωριάτες για το σύνορο µαλώνουν, και στα χέρια
κρατούν κορδέλα για το µέτρηµα, σε µεσιακό χωράφι,

σε µια της γης λουρίδα στέκοντας, πώς να µοιράσουν δίκια'
τόσο κι εκείνοι λίγο «χώριζαν, κι απάνω απ' τα µπροστήθια
ο ένας του άλλου να σπάζουν άρχισαν στο απανωκόρµι γύρα
τα καλοστρόγγυλα σκουτάρια τους και τ' αλαφρά τους σκούδα.
Κι ήταν πολλοί που απ' τον ανέσπλαχνο χαλκό στο κρέας χτυπιούνταν,
είτε αν κανείς γυρνούσε, ως µάχουνταν, και γύµνωνε την πλάτη,
κι άλλοι πολλοί που τα σκουτάρια τους τρυπιούνταν απαντίκρυ.
 Κι ολούθε το αίµα γύρα εράντιζε και πύργους και µπροστήθια,

αίµα τρωικό µαζί κι Αργίτικο κι από τα δυο τ' ασκέρια.
Μα κι έτσι οι Τρώες του κάκου εµάχουνταν να διώξουν τους Αργίτες'
τι αυτοί κρατούσαν, απαράλλαχτα µε ζυγαριάς παλάντζες,
που την κρατάει µια τίµια αργάτισσα ψηλά, κι ισοζυγιάζει
µαλλί και βάρια, φτωχοπόρεψη να δώσει στα παιδιά της'
όµοια και κείνων άντιζύγιαζε τότε η σφαγή κι η µάχη,
ωσόπου ο ∆ίας τρανή στον Έχτορα, το γιο του Πρίαµου, δόξα
χαρίτωσε, και πρώτος πήδηξε στο καστροτείχι µέσα,
κι έτσι στους Τρώες µιλεί φωνάζοντας, να τον ακούσουν όλοι:
 «Αλογαταδες Τρώες, απάνω τους! Το καστροτείχι σπάστε

των ∆αναών, και τα καράβια τους µε ανήλεη φλόγα κάφτε!»
Έτσι τους γκαρδιωσε, κι ακούγοντας εκείνοι εξεχυθήκαν
όλοι µαζί πα στο καστρότειχο, και στ' αγκωνάρια πάνω
πατούσαν, µυτερά στα χέρια τους κοντάρια όλοι κρατώντας.
Μια πέτρα τότε πηρεν ο Έχτορας, που κοίτουνταν στίς πόρτες
µπροστά, κοντόχοντρη στη ρίζα της και σουβλερή από πάνω·
άντρες αντάµα δυοτου τόπου τους οι πιο γεροί απ' το χώµα
σε αµάξι πάνω δεν τη σήκωναν, απ' όσους τώρα ζούνε
θνητοί στη γη, µα εκείνος εύκολα την έπαιζε και µόνος,
 τι ο γιος του Κρόνου από το βάρος της την είχε ξαλαφρώσει.

Πώς κουβαλάει βοσκός κουρόµαλλο κριγιού µε δίχως κόπο,
κι ως το κρατάει µε το 'να χέρι του, καθόλου δε βαραίνει'
παρόµοια κουβαλούσε κι ο Έχτορας την πέτρα, να τη ρίξει
γραµµή πα στα σανίδια που 'κλειναν τη δίφυλλη την πόρτα,
την αψηλή, τη στεριοκάµωτη' κι απανωτοί από µέσα
δυο µάνταλοι γερά τη στύλωναν, µε σφήνα στεριωµένοι.
Κι ως σίµωσε, τα πόδια του άνοιξε, κι αντιστυλώνοντάς τα,
να 'χει η ριξιά του φόρα, πέτυχε καταµεσίς την πόρτα'
και σπάζει τους στροφούς ζερβόδεξα, κι η πέτρα πέφτει µέσα
 από το βάρος, κι αντιλάλησαν οι πόρτες, κι ουδ' οι σύρτες

βάστηξαν πια, µόνο σκορπίστηκαν οι τάβλες δώθε κείθε

απ' την ορµή της πέτρας' κι ο Έχτορας, µε µάτι ξαγριεµένο,
σα µαύρη νύχτα µέσα επήδηξε, κι απ' το χαλκό τον άγριο,
που 'χε ζωστεί τρογύρα του, έλαµπε, και δυο κοντάρια εκράτα.
Κι ως πέρασε την πόρτα, αντίµαχος να του σταθεί κανένας
δεν µπόρειε εξόν θεός, και ξάστραφταν τα µάτια του ίδια φλόγες.
Γυρνάει στων Τρωών το ασκέρι κι έσυρε φωνή, να καβαλήσουν
πηδώντας το τειχί' στο λόγο του συνάκουσαν εκείνοι,
κι άλλοι πήδηξαν το καστρότειχο, κι άλλοι χυθήκαν µέσα
 στις στεριές πόρτες δίχως άργητα' κι οι ∆αναοί σκορπίσαν

στα πλοία τα βαθουλά, και τάραχος τρανός ασκώθη ολούθε.
Ραψωδία Ν

 November,  :
Alexandros.HELLENICdata Server
http://www.kat.gr

Ιλιάδας Ν
Μετάφραση: Ν. Καζαντζάκη - Ι.Θ. Κακριδή
-Ν- Τους Τρώες ωστόσο και τον Έχτορα σα σίµωσε στα πλοία

πια ο ∆ίας, εκεί τους απαράτησε, να 'χουν καηµούς και µόχτους
δίχως σωµό, κι αυτός τα µάτια του τ' αστραφτερά γυρίζει
πέρα µακριά, στις χώρες που έµεναν οι αλογοθρόφοι Θράκες
κι οι Φοραδαρµεχτάδες, οι άψεγοι γαλατοφάγοι, κι οι Άβιοι,
που απ' όλους πιο το δίκιο αγάπησαν, κι οι ατρόµητοι Μυσιώτες.
Στην Τροία καθόλου πια δε γύριζε τ' αστραφτερά του µάτια,
τι δε φαντάζουνταν, αθάνατος κανείς ν' αποκοτήσει
να 'ρθει και στους Αργίτες βόηθηση για και στους Τρώες να δώσει.
 Μα ο κοσµοσείστης ρήγας άδικα δε βίγλιζε από πάνω'

στης Σαµοθράκης της πολύδεντρης την πιο ακρινή εκαθόταν
κορφή, κι εθάµαζε τον πόλεµο θωρώντας και τη µάχη.
Απ' άκρη ως άκρη εκείθε αγνάντευε την Ίδα, και το κάστρο
του Πρίαµου αγνάντευε και τ' άρµενα των Αχαιών µπροστά του.
Εδώ εκαθόταν απ' τη θάλασσα φτασµένος, και πονούσε
τους Αχαιούς που οι Τρώες αφάνιζαν, και χόλιαζε του ∆ία.
Και ξάφνου απ' το βουνό το απόγκρεµο ροβόλησε κινώντας
µε πόδι γρήγορο' τα τρίψηλα βουνά και τα ρουµάνια
σείστηκαν κάτω απ' τα ποδάρια του τ' αθάνατα, ως δροµούσε.
 Τρεις δρασκελιές δροµώντας έκαµε, στην άλλη εβρέθη κιόλα

µπρος στις Αίγες· εκεί περίλαµπρο µες στου πελάου τα βάθη,
στραφταλιστό, χρυσό, ακατάλυτο παλάτι του 'χαν χτίσει.
Φτάνοντας έζεψε στο αµάξι του δυο χαλκοπόδαρα άτια,
γοργόφτερα, µε χήτες που 'πεφταν χρυσές από το σβέρκο.
Χρυσά µετά κι ατός του εφόρεσε, και πήρε ένα µαστίγι
χρυσό, καλοφτιαγµένο, κι έπειτα στο αµάξι του πηδώντας
πήρε να τρέχει απά στα κύµατα, κι απ' τους βυθούς ολούθε
οι δελφίνοι, ως εφάνη, εσκίρτησαν, τον κύρη τους νογώντας.
Κι άνοιγε η θάλασσα χαρούµενη, και τ' άλογα πετούσαν


γοργά, κι ουδέ από κάτω εµούσκευε το χάλκινο τ' αξόνι'
τόσο γοργά τον φέρναν τ' άλογα στ' Αργίτικα καράβια.
Είναι ένα σπήλιο µες στης θάλασσας της άπατης τα βάθη
φαρδύ, καταµεσός στην Τένεδο και στην απόγκρεµη Ίµπρο"
κει πέρα ο Κοσµοσείστης τ' άλογα τραβάει να σταµατήσουν,

κι αθάνατη ταγή τους έβαλε να φαν ξεζεύοντάς τα,
και πέρασε έπειτα στα πόδια τους ολόχρυσα πεδούκλια,
ασύντριφτα, άλυτα, να στέκουνται, προσµένοντας να γύρει
ο αφέντης τους' κι αυτός έτράβηξε στων Αχαιών τ' ασκέρι.
Κι οι Τρώες σα φλόγα για σα δρόλαπας σφιχταραδίς ακλούθουν
 µε λύσσα αδάµαστη τον Έχτορα, το γιο του Πρίαµου, πάντα,

όλο βουή κι αντάρα, κι έλεγαν τ' Αργίτικα καράβια
πως θα πατήσουν, κι όλους δίπλα τους τους πιο άντρειανούς θα σφάξουν.
Μα ο κοσµοσείστης, κοσµοκράτορας ως φάνη Ποσειδώνας
απ' τη βαθιά φτασµένος θάλασσα, γκαρδιώνει τους Αργίτες,
του Κάλχαντα το διώµα παίρνοντας και την τρανή φωνή του.
Στους Αίαντες πρώτα εστράφη κι έλεγε, που φρένιαζαν κι ατοί τους:
« Αίαντες, εσείς οι δυο τ' Αργίτικα καράβια θα γλιτώστε.
Σ' έργα αντρειανά το νου σας να 'χετε κι όχι στην κρύα φευγάλα.
Σε άλλες µεριές την ακατάλυτη των Τρωών ορµή, που πλήθος
 το µέγα καστροτείχι επήδηξαν, δεν τη φοβάµαι αλήθεια

βαστούν οι Αργίτες οι αντροδύναµοι να τους κρατήσουν όλους·
µονάχα εκεί κακό µην πάθουµε µ' έχει τροµάρα κόψει,
όπου χιµά ο λυσσάρης Έχτορας προλάτης, ίδια φλόγα,
θαρρώντας γιος του πολυδύναµου του ∆ία πως είναι τάχα.
Να 'ταν Θεός κανείς στα φρένα σας τη γνώµη αυτή να βάλει,
κι ατοί σας να σταθείτε ατράνταχτοι και να γκαρδιώνετε άλλους,
τότε, κι ας λύσσαε, θα τον διώχνατε µακριά από τ' άρµενά µας
τα γρήγορα, κι ακόµα αν του Ολύµπου τον ξεσηκώνει ο κύρης.»
Κι ο κοσµοσείστης Κοσµοκράτορας, σαν είπε αυτά, τους δίνει
 µε το ραβδί του, και τους γέµισε τρανή αντριγιά τα στήθη,

και το κορµί τους κάνει ανάλαφρο, χέρια ψηλά και πόδια'
κι αυτός, ως γέρακας γοργόφτερος το πέταµα του παίρνει,
που από τρανό πολύ κι απόγκρεµο ψηλά πετιέται βράχο
και σ' άλλο κυνηγώντας χύνεται πουλί στον κάµπο µέσα'
τόσο γοργά µακριά τους πέταξε κι ο Ποσειδώνας τότε.
Ο γοργοπόδης Αίας τον ένιωσεν, ο γιος του Οϊλέα, πιο πρώτος,
κι ευτύς στον Αία τον άλλο εµίλησε, το γιο του Τελαµώνα:
«Θεός µια κι ήρθε από τον Όλυµπο µε την είδη του µάντη
και µας ζητάει να πολεµήσουµε πλάι στα καράβια οι δυο µας
 δεν ήταν ο ορνιοµάντης Κάλχαντας που των θεών κατέχει

τους λογισµούς· τι εγώ τον ένιωσα πως σάλευε, ως δροµούσε,
Πόδια και γόνα' τον αθάνατο µεµιάς τον ξεχωρίζεις.

Μα να, και µένα µες στα στήθια µου λαχτάρισε η καρδιά µου
Στη µάχη να χυθώ, τον πόλεµο και τη σφαγή ν' ανάψω.
Με τρώνε κάτω τα ποδάρια µου και πιο ψηλά τα χέρια!»
Κι ο µέγας Αίαντας του αποκρίθηκεν, ο γιος του Τελαµώνα:
«Και µένα, στο κοντάρι ολόγυρα τ' ανίκητα µου χέρια
µε τρώνε, κι η αντριγιά µου εθέριεψε' τα δυο µου πόδια κάτω
πετούν φωτιές, και µε τον Έχτορα, το γιο του Πρίαµου, θέλω
 να στήσω πόλεµο και µόνος µου, µε όσην αντρεία κι αν έχει!»

Τέτοια εµιλούσαν συναλλήλως τους αυτοί, χαρά γιοµάτοι
απ' την ορµή, ο θεός που φύσηξε στα στήθια τους γι' απάλε.
Κι ωστόσο ο Κοσµοσείστης σήκωνε πιο πέρα τους Αργίτες,
που ήταν πιο πίσω και ξαπόσταιναν πλάι στα γοργά καράβια.
Αρµοκοµµένοι από τον κάµατο το φοβερό εστεκόνταν,
κι εσπάραζε ο καηµός τα σπλάχνα τους, τους Τρώες καθώς έβλεπαν
που 'χαν πηδήξει πλήθος άµετρο τα τρίψηλα τειχιά τους·
και τρέχαν κάτω από τα φρύδια τους τα δάκρυα, ως τους θωρούσαν.
Θαράπιο του κακού δεν έβλεπαν µα τότε ο Κοσµοσείστης,
 γοργά ζυγώνοντας τους, ψύχωσε τα δυνατά φουσάτα.

Τον Τεύκρο και το Λήιτο ολόπρωτα κινάει ν' αναγκαρδιώσει,
και τον Πηνέλαο τον τρανόψυχο, το Θόα και το Μηριόνη,
το ∆ήπυρο και τον Αντίλοχο, τους γαύρους πολεµάρχους'
όλους τους γκάρδιωνε, ανεµάρπαστα φωνάζοντας τους λόγια:
« Ντροπής, Αργίτες, σείς οι νιότεροι! Τα θάρρητά µου τα 'χω
σε σας! Αν πείτε να παλέψετε, γλιτώνουν τα καράβια.
Αν όµως στον ανήλεο πόλεµο δε θέλετε να µπείτε,
το δίχως άλλο η µέρα εσίµωσε που οι Τρώες θα µας χαλάσουν.
Ωχού, τι θάµα αυτό κι αντίθαµα τα µάτια µου που βλέπουν,
 τροµαχτικό, που δε λογάριαζα πως θα γενεί ποτέ µου,

τους Τρώες φτασµένους στα καράβια µας, αυτούς που ως τώρα πάντα
δειλιάρες αλαφίνες έµοιαζαν, που στα ρουµάνια θρέφουν
λύκους και τσάκαλους και λιόπαρδους, ως τρέχουν δώθε κείθε,
όπου τους λάχει, δίχως δύναµη κι ουδέ αντριγιά στα στήθη'
όµοια κι οι Τρώες πιο πριν δεν ήθελαν, κι ουδέ για λίγο µόνο
µπρος στην ορµή µας και στα χέρια µας να κρατηθούν αντρίκεια.
Τώρα µακριά απ' το κάστρο, στ' άρµενα τα βαθουλά χτυπιούνται,
από του ρήγα µας την ξέπαρση, το αναµελιό των άλλων,
που ως µάλωσαν µαζί του, εθύµωσαν, και πια να διαφεντέψουν


τα γρήγορα δε θέλουν άρµενα, µόνο χαλνιούνται οµπρός τους.

Όµως αλήθεια, κι αν το φταίξιµο πέρα για πέρα πέφτει
στο γιο του Ατρέα, τον Αγαµέµνονα, το ρήγα πρωταφέντη,
που δε σεβάστη το γοργόποδο γιο του Πηλέα καθόλου,
πάλε δεν πρέπει εµείς τον πόλεµο ν' αφήσουµε στη µέση,
µον' ό,τι εγίνη ας το βολέψουµε, τι όσοι έχουν νου βολεύουν.
Πρεπό δεν είναι εσείς να σβήνετε τη φλόγα της αντρείας σας,
τι είστε κι οι πιο αντρειωµένοι ανάµεσα στους άλλους' δεν τα βάζω
µ' έναν δειλιάρη εγώ, τον πόλεµο που παρατάει και φεύγει'
όµως µε σας πολύ συχύζουµαι, µε όσο κανέναν άλλον.
 Κιοτήδες! Πιο τρανό θα κάνετε µε την αναµελιά σας

αύτη κακό! Μα οµπρός, στα στήθια του βαθιά να βάλει θέλω
ντροπή ο καθένας και φιλότιµο' τρανός µας ζώνει αγώνας.
Ο Έχτορας στέκει ο βροντερόφωνος µπροστά από τ' άρµενά µας
κι ανέφοβος την πόρτα εσύντριψε και τη µεγάλη αµπάρα !»
Τέτοια προστάζοντας ξεσήκωσε τ' ασκέρια ο Κοσµοσείστης.
Γύρω απ' τους δυο τους Αίαντες στάθηκαν µεµιάς οι Αργίτες τότε,
τόσο γεροί, που κι ο Άρης να 'ρχουνταν δε θα 'βρισκε ψεγάδι,
µηδέ ή Παλλάδα η στρατολάτισσα' τι διαλεχτοί αντρειωµένοι
τους Τρώες πρόσµεναν και τον Έχτορα' και κλείσαν τις γραµµές τους
 σκουτάρι µε σκουτάρι αγγίζοντας, κοντάρι µε κοντάρι'

σκούδο στο σκούδο σφιχτοσµίγουνταν, κράνος στο κράνος, άντρας
στον άντρα' κι ως έσκυβαν, άγγιζαν στ' αλογουρίσια κράνη
ψηλά τα κέρατα τα λιόλαµπρα' τόσο πυκνά αρµοδέναν.
και τα κοντάρια, ως σειούνταν, µπλέκουνταν στα θρασεµένα χέρια'
κι αυτοί µπροστά µονάχα εκοίταζαν κι απάλε ελαχταρίζαν.
Κι οι Τρώες απανωτοί ξεχύθηκαν, κι ολοµπροστά τραβούσε
ο γαύρος Έχτορας. Πώς κύλησε στρογγυλεµένος βράχος,
πού ξάφνου από γκρεµού το ακρόχειλο νεροποντή τον σπρώχνει,
το χώµα που τον δένει ως έσπασε µε το νερό το πλήθιο'
 κι αυτός ψηλά πηδώντας πέτεται, κι αντιβογγάει το δάσο,

και τρέχει σίγουρα, ασταµάτητα, στον κάµπο ως που να φτάσει,
και τότε πια σταµάτησε άθελα, µε όση κι αν είχε φόρα'
όµοια είχε φοβερίσει κι ο Έχτορας ως το γιαλό να φτάσει
περνώντας εύκολα τ' Αργίτικα καλύβια και καράβια
σκοτώνοντας' µα σύντας σκόνταψε πα στα πυκνά φουσάτα,
πέφτοντας πάνω τους εστάθηκε. Κι οι Αργίτες αντικρύ του
µε τα σπαθιά και µε τα δίκοπα κεντώντας τον κοντάρια
πίσω τον έσπρωξαν τρεκλίζοντας αναγυρίζει εκείνος,
και φώναξε στους Τρώες µε δύναµη, να τον ακούσουν όλοι:

 «Λυκιώτες και ∆αρδάνοι αντρόψυχοι και Τρώες, κοντά µου ελάτε,

κι ώρα πολλή µπροστά µου σίγουρα δε θα σταθούν οι Αργίτες,
κι ας µαζωχτηκαν, κι ας συντάχτηκαν, κι ας σφιχταραδιαστηκαν!
Θα φύγουν λέω µπρος στο κοντάρι µου, στ' αλήθεια αν µε γκαρδιώνει
ο άντρας της Ήρας, ο βαρύβροντος ο ∆ίας ο τρισµεγάλος.»
Αυτά είπε, κι όλοι επήραν δύναµη και στύλωσε η καρδιά τους'
κι ευτύς ο γιος του Πρίαµου, ο ∆ήφοβος, κινάει ξεθαρρεµένος
το στρογγυλό µπροστά σκουτάρι του κρατώντας µε το χέρι,
κι ετράβα οµπρός µε πόδι ανάλαφρο, ξοπίσω απ' το σκουτάρι.
Με το λαµπρό κοντάρι απάνω του ρίχνει ο Μηριόνης τότε,
 και δεν ξαστόχησε' τον πέτυχε στο στρογγυλό σκουτάρι

το ταυροτόµαρο' όµως πάνω του, πριν το περάσει, σπάζει
στη δέση το µακρύ κοντάρι του' κι ο ∆ήφοβος µακριά του
το ταυροσκούταρό του εκράτησε, τι τρόµαξε η ψυχή του
τον αντρειανό Μηριόνη, ως του 'ριξε' κι ωστόσο εστράφη ετούτος
και πίσω εχώθη στους συντρόφους του, κι είχε φριχτά πεισµώσει
και για τα δυο, τη νίκη που 'χασε και τ' όπλο που εσυντρίφτη.
και πήρε δρόµο για τ' Αργίτικα καλύβια και καράβια,
το άλλο µακρύ κοντάρι πού άφησε να βρει µες στο καλύβι.
Χτυπιόνταν οι άλλοι ωστόσο, κι άσβηστος ο αλαλητός σκωνόταν.
 Πρώτος τον Ίµπριο ο Τεύκρος σκότωσεν, ο γιος του Τελαµώνα,

τον αντρειωµένο γιο του Μέντορα του πολυφοραδάτου'
στο Πήδαιο, πριν οι Αργίτες φτάσουνε, µε τη Μηδεσικάστη,
που 'χεν ο Πρίαµος κάνει απ' άλλη του γυναίκα, εζούσε πρώτα'
σα φτάσαν όµως τα διπλόγυρτα των Αχαιών καράβια,
στην Τροία ξανάρθε, και ξεχώριζε µέσα στους Τρώες τους άλλους.
Τον είχε ο Πρίαµος στο παλάτι του και τον τιµούσε ως γιο του.
και τώρα ο Τεύκρος τον εχτύπησε µε το µακρύ κοντάρι
κάτω απ' τ' αφτί, και το κοντάρι του τραβάει. Σα φράξος πέφτει,
που σε κορφή βουνού, περίφαντου µακριάθε, το πελέκι


τον κόβει, και στο χώµα ξάπλωσε τα τρυφερά του φύλλα'
Έτσι έπεσε, και γύρα εβρόντηξεν η πλουµιστή του αρµάτα.
Κι ευτύς εχύθη ο Τεύκρος θέλοντας να γδύσει τ' άρµατά του'
κι όπως χιµούσε, ο µέγας Έχτορας το αστραφτερό του ρίχνει
χαλκό κοντάρι, µα το ξέφυγεν, ως το 'δε οµπρός του, ο Τεύκρος,
µια τρίχα µόνο. Τον Αµφίµαχο πέτυχε εκείνος τότε,
το γιο του Χτέατου, πα στο στήθος του, στη µάχη όπως γυρνούσε.
Βαρύς σωριάστη, κι από πάνω του βρόντηξαν τ' άρµατά του.
Κι ο Έχτορας χύθηκε, του αντρόκαρδου του Αµφίµαχου το κράνος,

το αρµοδεµένο στα µελίγγια του, ν' αρπάξει απ' το κεφάλι.
 Μα όπως χυνόταν, ρίχνει απάνω του µε το λαµπρό κοντάρι

ο µέγας Αίαντας' µα ως τη σάρκα του δε φτάνει, τι ήταν όλη
ντυµένη στο χαλκό, µον' χτύπησε στου σκουταριού τ' αφάλι,
και δυνατά τον ίδιον έσπρωξε. Γυρίζει εκείνος πίσω,
κι αφήνει τους νεκρούς, που ετράβηξαν οι ∆αναοί κοντά τους.
Τον έναν τότε, τον Αµφίµαχο, στο ασκέρι ο Στίχιος πίσω
κι ο γαύρος Μενεσθέας κουβάλησαν, των Αθηναίων οι πρώτοι'
τον Ίµπριο πάλε ασκώσαν οι Αίαντες, αντρεία κι ορµή γιοµάτοι.
Πώς από σκύλους σουβλερόδοντους ξεφεύγοντας δυο λιόντες
µια γίδα αρπάζουν και τη φέρνουνε µες στα πυκνά τα θάµνα,
 και την κρατούν µε τις µασέλες τους ψηλά απ' τη γη' παρόµοια

κι οι δυο αντρειανοί ψηλά κρατώντας τον απ' τ' άρµατά τον γδύσαν.
Κι ο γιος του Οϊλέα, για τον Αµφίµαχο χολιώντας, τον σπαθίζει
τον απαλό λαιµό χωρίζοντας απ' το κεφάλι, κι έτσι
στριφογυρνώντας το σφεντόνισε κατά το ασκέρι, ως σφαίρα,
κι οµπρός στου Εχτόρου επήγε κι έπεσε τα πόδια, µες στη σκόνη.
Μα τότε ο Ποσειδώνας ένιωσε θυµό βαρύ στα σπλάχνα,
τον εγγονό θωρώντας που 'πεσε στην άγρια µέσα µάχη'
και κίνησε να πάει στ' Αργίτικα καλύβια και καράβια
στους ∆αναούς κουράγιο δίνοντας, στους Τρώες καηµούς µεγάλους.
 Κι ο Ιδοµενέας ο κονταρόχαρος τον πέτυχε αντικρύ του,

ως έφτανε από κάποιο σύντροφο, που ότι είχε βγει απ' τη µάχη,
µε µυτερό χαλκό στο γόνατο ξοπίσω λαβωµένος'
τον είχαν κουβαλήσει οι σύντροφοι, κι ο Ιδοµενέας να τρέξουν
είπε οι γιατροί' µα ως στο καλύβι του γυρνούσε, λαχταρώντας
να πολεµήσει ακόµα, του 'κραξεν ο µέγας Κοσµοσείστης,
το λάλο παίρνοντας του Αντραίµονα, του γιου του Θόα, που ολούθε
τους Αιτωλούς, και στην απόγκρεµη κυβέρνα Καλυδώνα
και στην Πλευρώνα, και τον δόξαζαν, θεός λες κι ήταν, όλοι:
«Των Κρητικών ρηγάρχη, λέγε µου, που πήγαν οι φοβέρες,


που οι γιοι των Αχαιών φοβέριζαν, τους Τρώες πως θα χαλάσουν;»
Κι ο Ιδοµενέας του απηλογήθηκε, των Κρητικών ο ρήγας:
«Όσο κατέχω εγώ, κανένας µας δεν είναι, Θόαντα, φταίχτης·
τι όλοι µας ξέρουµε από πόλεµο, κι ουδέ κανείς µας είναι
που τον κρατάει τροµάρα ξέψυχη, κανείς που από αναµελιά
τον άγριο πόλεµο παράτησε, να φύγει' λέω µονάχα
πως έτσι θέλει ο τρανοδύναµος ύγιός του Κρόνου τώρα,

εδώ µακριά από το Άργος άχναρα ν' αφανιστούν οι Αργίτες.
Μα εσύ και πριν καλά στον πόλεµο βαστούσες, Θόαντα, πάντα
κι έσπρωχνες κι άλλον, αν τον έβλεπες στη µάχη να δειλιάζει.
 Μη σταµατάς λοιπόν, ξεσήκωνε τον έναν και τον άλλον.»

Κι ο Ποσειδώνας του αποκρίθηκεν ο κοσµοσείστης τότε:
« Ποτέ του, Ιδοµενέα, στον τόπο του να µη διαγύρει εκείνος,
µόνο να γίνει τραβολόγήµα µέσα στην Τροία των σκύλων,
όποιος χωρίς κουράγιο σήµερα θα βγει να πολεµήσει.
Μον' έλα τώρα, πάρε τ' άρµατα κι οµπρός, τι σφίγγει η ανάγκη,
κάτι καλό να ιδούµε αν θα 'βγαινε κι από τους δυο µας µόνο'
κι οι πιο αχαµνοί, σαν πουν να σµίξουνε, κάτι θα κάνουν πάντα'
κι εµείς να χτυπηθούµε ξέρουµε, θαρρώ, και µ' αντρειωµένους!»
Ως είπε αυτά ο θεός, στο αντρίστικο γύρνα ξανά το απάλε'
 κι ο Ιδοµενέας, ως στο καλόφτιαστο καλύβι του ήρθε, πήρε

κι εντύθη τα πανώρια του άρµατα, κι αρπώντας δυο κοντάρια
κινάει και φεύγει, ως αστροπέλεκο, που ο γιος του Κρόνου παίρνει
στο χέρι και απ' το διάφεγγο Όλυµπο στη γη τινάζει κάτω
σηµάδι στους θνητούςκι ή λάµψη του ξαστράφτει πέρα ως πέρα'
όµοια έφεγγε ο χαλκός στα στήθη του τρογύρα, ως εδροµούσε.
Εκεί ο τρανός αµαξολάτης του τον έσµιξε Μηριόνης,
πλάι στο καλύβι ακόµα' επήγαινε για χάλκινο κοντάρι.
Και τότε ο Ιδοµενέας ο αντρόκαρδος του µίλησε και του 'πε:
«Του Μόλου υγιέ, Μηριόνη, γρήγορε και γκαρδιακέ µου ακράνη,
 τι ήρθες εδώ, σφαγή και πόλεµο στη µέση απαρατώντας;

Από σαγίτα µη λαβώθηκες και σε σουβλίζει ο πόνος;
Μήπως µαντάτο κάποιο φέρνεις µου; Μήτε κι εγώ το θέλω
να κάθουµαι έτσι στο καλύβι µου, µόνο να µπω στη µάχη.»
Κι ο µυαλωµένος του αποκρίθηκε Μηριόνης τότε κι είπε:
« Ιδοµενέα, των χαλκοθώρακων των Κρητικών ρηγάρχη,
ήρθα, κοντάρι ακόµα αν έµεινε κανένα στα καλύβια,
να πάρω να κρατώ' τι το 'σπασα το που 'χα πριν στο χέρι,
του τρανοκαυκησιάρη ∆ήφοβου βαρώντας το σκουτάρι.»
Κι ο Ιδοµενέας του απηλογήθηκε, των Κρητικών ο ρήγας:


«Κοντάρια αν θέλεις, κι ένα κι είκοσι µες στο καλύβι θα 'βρεις,
ορθά να στέκουνται, κατάντικρα στο στραφτερό τον τοίχο,
τρωαδίτικα, που άπ' όσους σκότωσα τα κούρσεψα' τι αλάργα

απ' τους οχτρούς εγώ δε στέκοµαι, θαρρώ, καθώς χτυπιέµαι'
γι' αυτό και αφαλωτά µου βρίσκουνται σκουτάρια και κοντάρια,
κι έχω και κράνη, έχω και θώρακες στραφταλιστούς, που λάµπουν.»
Κι ο µυαλωµένος του αποκρίθηκε Μηριόνης τότε κι είπε:
«Έχω κι εγώ στο µαύρο µου άρµενο και στο καλύβι κούρσα
πολλά απ' τους Τρώες, όµως δε βρίσκουνται κοντά για να τα πάρω'
τι ούτε κι εγώ, θαρρώ, την ξέχασα ποτέ την αντριγιά µου.
 Μέσα στους πρώτους πρώτους στέκοµαι στη δοξαντρούσα µάχη,

κάθε φορά που ανοίξει ο πόλεµος κι η χλαλοή του ανάψει.
Άλλος µπορεί από τους χαλκάρµατους Αργίτες να µην είδε
πως πολεµώ, µα εσύ, απεικάζοµαι, το ξέρεις µοναχός σου.»
Κι ο Ιδοµενέας του απηλογήθηκε, των Κρητικών ο ρήγας:
«Την ξέρω την αντρεία σου' ανώφελα τι µου την κουβεντιάζεις;
Στα πλοία µιαν ώρα αν ξεχωρίζαµε να πάµε σε καρτέρι
οι πιο αντρειωµένοιεδώ που δείχνεται του ανθρώπου το κουράγιο,
και ποιος είναι αντρειανός ανέσφαλτα και ποιος κιοτής ξεκρίνεις'
τι του κιοτή θωρείς το πρόσωπο που όλο κι αλλάζει χρώµα,
 κι ουδ' έχει στην ψυχή του ανάκαρα να κάτσει σ' έναν τόπο,

µον' όλο µεταλλάζει, ως κάθεται, στο 'να και στ' άλλο πόδι,
και µες στα στήθη του µε δύναµη κλωτσάει η καρδιά, το Χάρο
το µαύρο ως βλέπει µπρος στα µάτια του, και του χτυπούν τα δόντια'
µα του αντρειανού µηδέ το πρόσωπο χλωµιαίνει, ουδέ και τόσο
φοβάται, µια και βρει τη θέση του και κάτσει στο καρτέρι,
µον' λαχταράει µιαν ώρα αρχύτερα πότε θα' ρθουν στα χέρια
εκεί και ποιος δε θα καµάρωνε την αντριγιά σου τάχα;
Κι αν σε κοντάριζαν, κι αν σου 'ριχναν από κοντά στη µάχη,
ποτέ η ριξιά τους δε θα σ' έβρισκε στο σβέρκο ουδέ στην πλάτη'
 µπρος στην κοιλιά θα σε πετύχαινε για και στα στήθια, σύντας

χιµάς εκεί που οι πρόµαχοι έστησαν γλυκό κουβεντολόγι.
Μον' έλα τώρα, ας µη στεκόµαστε και σαν παιδιά µιλούµε,
µη µας ακούσουν και θυµώνοντας τα βάλουνε µαζί µας'
έµπα µονάχα στο καλύβι µου και διάλεξε κοντάρι.»
Αυτά είπε, κι ο Μηριόνης γρήγορα, σαν το γοργό τον Άρη,
µε βιάση απ' το καλύβι χάλκινο κοντάρι αρπάζει, κι έτσι
στου Ιδοµενέα τ' αχνάρια έτράβηξε, κι είχε στο νου το απάλε.
Πώς ο Άρης τρέχει ο αιµατοστάλαχτος στον πόλεµο, κι ο Τρόµος,
ο γιος του ο αντρόκαρδος κι αφόβητος, τον ακλουθάει ξοπίσω,

 που και τον πιο αντρειανό πολέµαρχο τον ρίχνει στη φευγάλα,

από τη Θράκη ως παν στους Έφυρους αρµατωµένοι οι δυο τους,
και στους τρανούς Φλεγύες, κι ουδ' άκουσαν µαζί τα παρακάλια
και των δυονώ, µον' σ' εναν χάρισαν από τους δυο τη νίκη'
παρόµοια οι δυο αρχηγοί στον πόλεµο τραβούσαν, ο Μηριόνης
κι ο Ιδοµενέας, ζωσµένοι στ' άρµατα, που ξάστραφτε ο χαλκός τους.
και πρώτος ο Μηριόνης µίλησε και λέει στο σύντροφο του:
« Του ∆ευκαλίωνα γιε, που θα 'θελες να µπεις στη µάχη τώρα;
Τάχα δεξιά µεριά απ' τ' ασκέρι µας για και στη µέση µήπως,
για και ζερβά; τι άλλου από πόλεµο δεν έχουν τόση ανάγκη
 οι Αργίτες πουθενά οι µακροµάλλοί; καθώς εκεί, λογιάζω.»

Κι ο Ιδοµενέας του απηλογήθηκε, των Κρητικών ο ρήγας:
« Τα µεσιακά καράβια βρίσκουνται να διαφεντέψουν κι άλλοι,
οι Αίαντες οί δυο, κι ο Τεύκρος δίπλα τους, µες στους Αργίτες πρώτος
στις δοξαριές, και στο αντροπάλεµα µε τους στερνούς δε στέκει.
Αυτοί θα τον χορτάσουν πόλεµο τον Έχτορα, κι ας είναι
όσο το θέλει λιονταρόκαρδος κι όσο αν γυρεύει απάλε.
Πολύ θα του 'ρθει αλήθεια δύσκολο, σφαγή κι ας λαχταρίζει,
τη λύσσα ετούτων και τ' ανίκητα να παραλύσει χέρια,
κι έτσι να κάψει τα καράβια µας, εξόν ο γιος του Κρόνου
 δαυλό αναµµένο απά στα γρήγορα καράβια αν ρίξει ατός του'

τι ο τελαµώνιος Αίας δε γίνεται σ' άλλον µπροστά να φύγει,
να 'ναι µαθές θνητός, να γεύεται της ∆ήµητρας το στάρι,
και να λαβώνεται από τ' άρµατα και τα τρανά κοτρόνια.
Κι ουδέ στο ρηµαχτή θα δείλιαζε µπροστά Αχιλλέα, µαζί του
ν' αντροπαλέψει' µον' στο τρέξιµο θα τον περνούσε εκείνος.
Όσο για µας τους δυο, για τράβηξε ζερβά απ' τ' ασκέρι, κάποιον
ευτύς να ιδοϋµε αν θα δοξάσουµε, για αν κάποιος µας δοξάσει.»
Αυτά είπε, κι ο Μηριόνης κίνησε, σαν τον γοργό τον Άρη,
κι ο άλλος µαζί, στο ασκέρι ως που 'φτασαν, κει που ζητούσε ο πρώτος.


Κι οι Τρώες το ∆οµενέα σαν ένιωσαν, της αντριγιάς τη φλόγα,
τον ίδιο αυτόν και τον ακράνη του, µε πλουµιστές αρµάτες,
ο ένας του άλλου κουράγιο δίνοντας απάνω του όλοι έπεσαν
κι άνοιξαν τα φουσάτα πόλεµο στων καραβιών τις άκρες.
Όπως βαρύν οι άνεµοι δρόλαπα σφυρίζοντας ασκώνουν,
τη µέρα ο κουρνιαχτός που πλήθυνε στις στράτες µέσα ολούθε,
κι όλοι µαζί φυσώντας ασκώσαν πυκνή τη σκόνη ως νέφος'
όµοια κι εκείνοι τότε ανάκατα µες στο σωρό χτυπιόνταν,
µε κοφτερό χαλκό γυρεύοντας να σφάξει ο ένας τον άλλο.

Κι η φάουσα µάχη όρθανατρίχιασεν απ' τα µακριά κοντάρια,
 που εκράτουν και θέριζαν γύρα τους' και θάµπωναν τα µάτια

απ' τη χαλκένια φλόγα που 'βγαζαν τ' αστραποβόλα κράνη
κι οι φρεσκογυαλισµένοι θώρακες και τα λαµπρά σκουτάρια,
όλοι µαζί ως τραβούσαν σίδερο θα 'χε καρδιά ο που το 'δε
τέτοιο κακό κι εχάρη µέσα του, χωρίς να καρδιοσώσει.
Οι δυο του Κρόνου γιοι οι τρανόκαρδοι, µε άλλη βουλή ο καθένας,
στ' ασκέρια τ' αντρειωµένα εσύγκλωθαν τρανούς καηµούς ωστόσο'
στους Τρώες ζητούσε και στον Έχτορα τη νίκη ο ∆ίας να δώσει,
τον Αχιλλέα το γοργοπόδαρο τιµώντας' ούτε κι όµως
στην Τροία µπροστά λογάριαζε άχναροι ν' αφανιστούν οι Αργίτες'
 τη Θέτιδα µονάχα εδόξαζε και τον τρανό το γιο της.

Κι ο Ποσειδώνας πάλε ζύγωνε ν' ασκώσει τους Αργίτες,
κρυφά από το ψαρί προβαίνοντας το κύµα, τι πονούσε
να τους θωρεί απ' τους Τρώες να χάνουνται, και χόλιαζε του ∆ία.
Κι οι δυο από µια γενιά κρατιόντουσαν, τον ίδιο είχαν πατέρα,
µα ο ∆ίας στη γνώση πρώτος έρχουνταν, τι πιο µπροστά εγεννήθη.
Γι' αυτό και φανερά δεν ήθελε να δώσει χέρι, µόνο
κρυφά αναγκάρδιωνε ακατάπαυτα, µε όψη θνητού, τ' ασκέρι.
Έτσι του πόλεµου του ανέσπλαχνου και της σφαγής της άγριας
τέντωσαν το σκοινί από πάνω τους, για να τους κλείσουν µέσα,
 ασύντριφτο, άλυτο, µα που 'λυσε πολλών τα γόνα τότε.

Εκεί τους ∆αναούς εγκάρδιωσε, κι οµπρός χιµώντας ξάφνου
ο Ιδοµενέας τους Τρώες ετσάκισε, κι ας ήταν ψαροµάλλης·
τι τον τρανό Οθρυονέα κοντάρεψε, που µπήκε µες στο κάστρο
φτασµένος µόλις απ' την Κάβησο, τον πόλεµο γρικώντας.
Την κόρη εζήτησε την πιο όµορφη του Πρίαµου, την Κασσάντρα,
µε δίχως ξαγορά, και του 'ταξε τρανό πως θα 'κανε έργο,
τους γιους των Αχαιών πως θα 'διωχνε µεβιας από την Τροία.
και δέχτη ο γέρο Πρίαµος κι έταξε να του τη δώσει ταίρι,
κι εκείνος πια, τα θάρρη του έχοντας στο λόγο αυτό, επολέµα.


Κι ο Ιδοµενέας τον εσηµάδεψε µε αστραφτερό κοντάρι,
κι αυτό τον βρήκε, ως καµαρώνοντας τραβούσε· ο θώρακας του
που εφόρα ο χάλκινος δεν άντεξε, µον' στην κοιλιά του εµπήχτη.
Πέφτει µε βρόντο' καµαρώνοντας ο Ιδοµενέας του κράζει:
«Οθρυονέα, σχαρίκια αξίζουνε σε σένα πάνω απ' όλους,
όλα αν τελέψεις που καυκήθηκες στον Πρίαµο, του ∆αρδάνου
τη φύτρα, που 'ταξε την κόρη του γυναίκα να σου δώσει.

Κι εµείς αλήθεια αν σου το τάζαµε, θα το'χαµέ τελέψει'
την πιο πανώρια θα σου δίναµε του Άτρείδη θυγατέρα,
απ' το Άργος νύφη φέρνοντας σου την, αν ήθελες µονάχα
 της Τροίας το κάστρο το πεντάµορφο µαζί µας να πατήσεις.

Τώρα στα πλοία τα πελαγόδροµα για έλα µαζί, το γάµο
για να ταιριάξουµε' κακόθελους δε θά'βρεις συµπεθέρους!»
Αυτά είπε ο Ιδοµενέας ο αντρόκαρδος, και µες στην άγρια µάχη
τον έσουρνε απ' το πόδι. Πρόβαλε ξεγδικιωτής του τότε
ο Άσιος, πεζός µπροστά από τ' άτια του' κι αυτά φρούµαζαν πίσω
στους ώµους του, κι ο αµαξολάτης τους τ' αντίσκοφτε, και κείνος
του Ιδοµενέα να ρίξει εγύρευε' µ' αυτός τον βρίσκει πρώτος
κάτω απ' τα γένια, στο καρύδι του, και τον καρφώνει ως πέρα.
Κι αυτός σωριάστη, όπως σωριάζεται για δρυς για λεύκα χάµω
 για πεύκο τρισµεγάλο, που 'κοψαν πα στα βουνά οι µαστόροι -

µε τα νιοτρόχιστα τσεκούρια τους, καρένα να το κάνουν
όµοια κι αυτός οµπρός στο αµάξι του και στ' άλογα ξαπλώθη
βρουχιώντας, µε τα νύχια ξύνοντας τη µατωµένη σκόνη.
Κι ο αµαξολάτης τότε σάστισε και το µυαλό του φεύγει'
δεν τόλµησε να στρέψει τ' άλογα κι απ' των οχτρών τα χέρια
να τα, γλιτώσει, κι έτσι ο Αντίλοχος τον βρήκε ο ψυχωµένος
καταµεσός µε το κοντάρι του' κι ουδέ κι ο θώρακας του
που εφόρα ο χάλκινος τον φύλαξε, µον' στην κοιλιά του εµπήχτη,
κι αγκοµαχώντας από τ' όµορφο κατρακυλίστη αµάξι.
 Κι ο Αντίλοχος, ο γιος του αντρόψυχου Νεστόρου, τ' άλογα του

από τους Τρώες στους λιονταρόκαρδους Αργίτες τα δροµούσε.
Και τότε ο ∆ηφόβος λυπήθηκε τον Άσιο, και ζυγώνει
του Ιδοµενέα να ρίξει απόκοντα στραφταλιστό κοντάρι.
Μα εκείνος ξέφυγε, το χάλκινο κοντάρι ως είδε αντίκρα,
ο Ιδοµενέας, τι στ' ολοστρόγγυλο σκουτάρι πίσω εκρύφτη,
που βοΐδοτόµαρα και λιόφωτος χαλκός το ανακουφώναν
καµαρωτά, και το αντιστύλωναν δυο πήχες από µέσα.
Πίσω απ' αυτό-εστριµώχτη ολόκορµος, και το χαλκό κοντάρι
περνά από πάνω του κι ακράγγιξε του σκουταριού το γύρο,


κι αυτός κουδούνισε' όµως άδικα του δυνατού χεριού του
δεν έφυγε η ριξιά, µον 'πέτυχε µες στην κοιλιά, στο σκώτι,
το γιο του Ιππάσου, τον Υψήνορα, και του 'λυσε τα γόνα.
Με περισσό καµάρι ο ∆ήφοβος φωνή µεγάλη σέρνει:
«Όχι, δεν κοίτεται ανεγδίκιωτος ο Άσιος θαρρώ πια τώρα'

µ' αν στον τρανό τον Άδη εδιάβηκε τον κλειδαµπαρωµένο,
βαθιά θ' αναγαλλιάσει, σύντροφο µαζί που του χαρίζω!»
Είπε, κι οι Αργίτες βαριοκάρδισαν το λόγο του ν' ακούσουν,
και πιο πολύ η καρδιά του Αντίλοχου του αντρόψυχου εταράχτη'
µα δεν παράτησε το σύντροφο, κι ας ήταν πικραµένος,
 µον' τρέχει οµπρός του και τον σκέπασε µε το σκουτάρι ολούθε'

και τότε έσκυψαν και τον σήκωσαν δυο γκαρδιακοί συντρόφοι,
ο αρχοντογέννητος Αλάστορας κι ο Μηκιστέας, του Εχίου
ο γιος, και τον πήγαιναν στ' άρµενα, στα βογγητά του µέσα.
Η ορµή του Ιδοµενέα δεν έσβηνεν ωστόσο' στο σκοτάδι
το µαύρο ελαχταρούσε αδιάκοπα κάποιο απ' τους Τρώες να στείλει,
για, τους Αργίτες διαφεντεύοντας, νεκρός να πέσει ατός του.
Εκεί το γιο του αρχοντογέννητου του Αισήτη, τον Αλκάθο,
τον αντρειανό, τον πολεµόχαρο, που ήταν γαµπρός του Αγχίση
την πιο µεγάλη είχε απ' τις κόρες του, την Ιπποδάµεια, πάρει,
 που περισσά στο σπίτι ο κύρης της κι η σεβαστή της µάνα

την αγαπούσαν, τι ξεχώριζε στη γνώση και στα κάλλη
και στις δουλειές στις συνοµήλικες ανάµεσα' για τούτο
την πήρε ο πιο τρανός πολέµαρχος µες στην πλατιά την Τροία.
Αυτόν ο Ποσειδώνας δάµασε κάτω απ' το χέρι τότε
του Ιδοµενέα' τα γόνα του 'δεσε, του γήτεψε τα µάτια
τ' αστραφτερά, και πια δε δύνουνταν να φύγει, να γλιτώσει.
Κι όπως στεκόταν έτσι ασάλευτος, ίδια κολόνα ή δέντρο
αψηλοφούντωτο, κατάστηθα τον βρήκε το κοντάρι
του Ιδοµενέα του πολεµόχαρου, κι ο θώρακας συντρίφτη
 ο χάλκινος, που τον διαφέντευεν από το Χάρο ως τότε.

Τώρα όµως βούιξε κούφια, ως έσπαζε στου κονταριού το χτύπο.
Πέφτει µε πάταχο, και βρέθηκε µπηγµένο το κοντάρι
µες στην καρδιά του, που ως σπαρτάριζε, του κονταριού την άκρη
σιγοκουνούσε, ωσόπου επάγωσε, και τ' άγριο τ' όπλο εστάθη.
Και τότε ο Ιδοµενέας εφώναξε µε περισσό καµάρι:
« Λογαριασµοί σαν τούτον, ∆ήφοβε, πολύ θαρρώ ν' αξίζουν
σεις έναν, τρεις εµείς σκοτώσαµε' του κάκου οι καυκησιές σου!
Άµυαλε! Αν θες, ατός σου πρόβαλε, ν' αντικριστείς µαζί µου,
σαν ποιο ήρθε εδώ του ∆ία δισέγγονο να ιδείς και µοναχός σου.


Ο ∆ίας το Μίνωα πρώτα εγέννησε, που αφέντεψε την Κρήτη,
κι ο Μίνωας πάλε εστάθη του άψεγου του ∆ευκαλίωνα ο κύρης,
και τούτος πάλε εµένα γέννησε, µες στην πλατιά την Κρήτη

ρήγα τρανό' και τώρα µ' έφεραν δω πέρα τ' άρµενα µου
κακό για σένα και τον κύρη σου και για τους Τρώες τους άλλους.»
Είπε, κι ο ∆ήφοβος διχόγνωµος αναρωτήθη τότε,
πίσω να στρέψει, στους άντρόκαρδους τους Τρώες, να βρει κανένα
µαζί του να τον πάρει σύντροφο, για να χυθεί µονάχος.
Κι αυτό του εικάστη, ως διαλογίζουνταν, το πιο καλό πως είναι,
να τρέξει στον Αινεία' τον πέτυχε να στέκει από τους άλλους
 µακριά, στερνός, τι ο αρχοντογέννητος ο Πρίαµος την αντρεία του

δεν την τιµούσε όπως της άξιζε, και χόλιαζε µαζί του.
Κι ως ήρθε οµπρός του, µε ανεµάρπαστα του συντυχαίνει λόγια:
« Αίνεία, των Τρωών ρηγάρχη, πρόφτασε να τώρα το γαµπρό σου
να διαφεντέψεις; αν σου κόστισε στ' αλήθεια ο σκοτωµός του.
Έλα µαζί να διαφεντέψουµε του Αλκάθοου το κουφάρι'
σ' είχε κουνιάδο και σε ανάστησε, µικρό παιδί σαν ήσουν,
και τώρα ο Ιδοµενέας τον σκότωσε, τρανός κονταροµάχος.»
Είπε, και την καρδιά συντάραξε µέσα στου Αινεία τα στήθη,
κι ευτύς κινάει διψώντας πόλεµο, το ∆οµενέα να σµίξει'
 µ' αυτός, καθώς παιδάκι ανήλικο δεν το 'βαλε στα πόδια,

µόνο στεκόταν και τον πρόσµενε, καθώς βουνίσιος κάπρος,
που πλήθος κυνηγοί χουγιάζοντας σ' ερηµοτόπι ζώνουν,
κι αυτός δε χάνει το κουράγιο του, µον' στέκεται' κι η ράχη
του αναχεντρώνεται, τα µάτια του πετούν φωτιές, και τρίζει
τα δόντια του, να διώξει θέλοντας κι αγριµολόους και σκύλους'
παρόµοια ο Ιδοµενέας ο αντρόκαρδος δεν έκανε να φύγει
µπρος στον Αινεία που ερχόταν τρέχοντας, µον' κράζει τους συντρόφους,
τον Αφαρέα και τον Ασκάλαφο και το Μηριόνη ως είδε,
το ∆ήπυρο και τον Αντίλοχο, τους γαύρους πολεµάρχους:
 και λόγια µίλησε ανεµάρπαστα, κουράγιο δίνοντας τους:

«Μονάχος είµαι, χέρι δώστε µου, σύντροφοι, τι φοβούµαι
µπρος στον Αινεία το γοργοπόδαρο, που απάνω µου χιµίζει.
Με την αντρεία του πλήθος δύνεται στη µάχη να σκοτώσει'
πα στον ανθό της είναι η νιότη του και πλήθια η δύναµη της.
Τα ίδια τα χρόνια ας ήταν να 'χαµε, µε την καρδιά την ίδια,
και ποιος το ξέρει ποιος θα κέρδιζε, για αυτός για εγώ, τη νίκη!»
Αυτά είπε, κι όλοι αυτοί ως τον άκουσαν, µε µια καρδιά στα στήθη,
δίπλα του παν και στέκουν, γέρνοντας στους ώµους τα σκουτάρια.
Κι από την άλλη ο Αινείας εφώναξε τους συντρόφους κοντά του,

 το ∆ήφοβο και τον Αντήνορα θωρώντας και τον Πάρη'

το όµοια κι αυτοί τους Τρώες ρηγάδευαν, και πίσω τους φουσάτα
τους ακλουθούσαν, ως τα πρόβατα ξοπίσω απ' τον προλάτη,
απ' τη βοσκή ως τραβούν για πότισµα, και χαίρεται ο τσοπάνης·
παρόµοια κι η καρδιά αναγάλλιασε µέσα στου Αινεία τα στήθη, '
πλήθος φουσάτα ως είδε πίσω του να ξεκινούν µαζί του.
Και τότε στον Αλκάθο ολόγυρα ζυγώνοντας χυθήκαν
κρατώντας τα µακριά κοντάρια τους, κι άγρια ο χαλκός αχούσε
γύρω στα στήθη, όπως σηµάδευαν ο ένας του άλλου στο πλήθος.
Μα δυο πολέµαρχοι ξεχώριζαν µε την περίσσια αντρεία τους,
 ο Αινείας κι ο Ιδοµενέας, και γύρευαν, παρόµοιοι µε τον Άρη,

ο ένας τον άλλο µε το ανέσπλαχνο κοντάρι να λαβώσει.
Πρόφτασε ο Αινείας και πρώτος έριξε του Ιδοµενέα, µα εκείνος
το χάλκινο κοντάρι έξέφυγε θωρώντας το απαντίκρυ·
κι εκείνο προσπερνώντας χώθηκε σεινάµενο στο χώµα,
του κάκου από του Αίνεία τ' αδάµαστα ξετιναγµένο χέρια.
Ωστόσο τον Οινόµαο πέτυχεν ο Ιδοµενέας στ' αφάλι,
κι ως έσπασε ο χαλκός το θώρακα, µες στ' άντερα του εχώθη,
κι αυτός στη γη σωριάστη σφίγγοντας το χώµα στις παλάµες.
Κι ο Ιδοµενέας το µακρογίσκιωτο κοντάρι ανατραβούσε
 απ' το νεκρό, µ' από τους ώµους του δεν µπόρεσε να βγάλει

την ώρια αρµατωσιά, τι του 'ριχναν ολούθε γύρα οι Τρώες·
τι στεριά τώρα πια δεν τα 'νιωθε τα πόδια για γιουρούσι,
για να χυθεί µπροστά ως κοντάρεψε, για κι άλλον να ξεφύγει'
στήθος µε στήθος κι αν εµάχουνταν και γλίτωνε του Χάρου,
µα δεν τον φέρναν πια τα πόδια του γοργά απ' τη µάχη αλάργα.
και βήµα βήµα ως πισωπόδιζε, µε αστραφτερό του ρίχνει
κοντάρι ο ∆ήφοβος· τι ασίγαστο θυµό του εκράτειε πάντα.
Μ' αντί για τούτον, τον Ασκάλαφο, του Άρη το γιο, καρφώνει,
και το βαρύ κοντάρι επρόβαλε πίσω µεριά απ' τον ώµο,


κι αυτός στη γη σωριάστη σφίγγοντας το χώµα στις παλάµες.
Μ' ακόµα ο δυνατός, βροντόλαλος δε θα το µάθαινε Άρης,
νεκρός στο ανήµερο αντροπάλεµα πως έπεσεν ο γιος του'
στον Όλυµπο, κάτω από σύγνεφα χρυσοµαργελωµένα
καθόταν, απ' του ∆ία το θέληµα δεµένος, όπου κι οι άλλοι
αθάνατοι θεοί απ' τον πόλεµο µακριά κλεισµένοι έµεναν.
Κι αυτοί τρογύρα απ' τον Ασκάλαφο ζυγώνοντας χυθήκαν,
κι άρπαξε ο ∆ήφοβος του Ασκάλαφου το αστραφτερό το κράνος'

και του καρφώνει το κοντάρι του στο µπράτσο, κι απ' το χέρι
 βουίζοντας το στενοπρόσωπο κύλησε κάτω κράνος.

Ξανά ο Μηριόνης τότε απάνω του πηδάει, καθώς αγιούπας,
και τράβηξε ψηλά απ' το µπράτσο του το δυνατό κοντάρι,
και πίσω εχώθη στους συντρόφους του' και τότες ο Πολίτης
στον αδερφό τα χέρια του άπλωσε, τον πήρε από τη µέση,
κι απ' το φριχτό τον βγάζει πόλεµο, στα γρήγορα ως που φτάσαν
αλόγατά του, που στεκόντουσαν απ' τη σφαγήν αλάργα,
µπροστά στο αµάξι τους τ' ολόπλουµο, κι ό άµαξολάτης δίπλα.
Κι όπως στο κάστρο πίσω εδιάγερναν, βαριά βογγούσε εκείνος,
τι απ' τη νωπή πληγή του εστάλαζε το γαίµα, και πονούσε.
 Χτυπιόνταν οι άλλοι ωστόσο, κι άσβηστος ο αλαλητός σκωνόταν.

Κι ο Αινείας χιµώντας του Καλήτορα το γιο µε το κοντάρι,
τον Αφαρέα, που ορµούσε απάνω του, πα στο λαιµό βαρίσκει'
γέρνει απ' την άλλη το κεφάλι του, του πέφτουν και σκουτάρι
και κράνος, και τον ζώνει ο Χάροντας ο ψυχοκαταλύτης.
Κι ο Αντίλοχος στο Θόωνα, ως στράφηκε, καιροφυλάει και ρίχνει
χιµώντας πάνω του, και του 'κοψε τη φλέβα πέρα ως πέρα,
που, τρέχοντας στην πλάτη αλάκερη, ψηλά ως το σβέρκο φτάνει'
κι όπως την έκοψε, τ' ανάσκελα στη σκόνη αυτός εστρώθη,
του κάκου απλώνοντας τα χέρια του στους ακριβούς συντρόφους.
 Κι ο Αντίλοχος χιµώντας τ' άρµατα του παίρνει από τους ώµους,

θωρώντας γύρω' κι αν τον έζωσαν ολούθε οι Τρώες και 'ρίχναν
στ' ολόπλουµο, βαρύ σκουτάρι του, δεν µπορούν να χαράξουν
µε το χαλκό τους τον ανέσπλαχνο την τρυφερή τη σάρκα
του Αντίλοχου, τι τον παράστεκεν ο Ποσειδώνας πάντα,
το γιο του Νέστορα, κι ας του 'ριχναν πλήθος οι Τρώες κοντάρια'
αλάργα απ' τους οχτρούς δεν έµενε ποτέ, µον' τριγυρνούσε
αναµεσό τους' το κοντάρι του δε σκόλαζε, µον' σειόταν
όλη την ώρα τρεµοπαίζοντας, και λαχταρούσε πάντα
για από κοντά να πέφτει απάνω τους για από µακριά να ρίχνει.


Κι ο γιος τον είδε του Άσιου που 'ριχνε µέσα στων Τρωών το πλήθος,
ο Αδάµαντας, και του κοντάρεψε στη µέση το σκουτάρι
από κοντά. Μα ο γαλαζόχαιτος ο Ποσειδώνας κόβει
τη φόρα του χαλού, κι αρνήθη του να πάρει τη ζωή του.
και το µισό κοντάρι απόµεινε, καµένο λες παλούκι,
πα στο σκουτάρι, το άλλο εβρέθηκε κοιτάµενο στο χώµα.
Εχώθη τότε στους συντρόφους του, του Χάρου να ξεφύγει.
Μα ως έφευγε, ο Μηριόνης του 'ριξε, ξοπίσω παίρνοντας τον,
και βρήκε τον στο αφάλι ανάµεσα και στ' αχαµνά, κει πέρα

που πιότερο πονάει το λάβωµα στους άµοιρους ανθρώπους.
 Κει µέσα το κοντάρι του 'µπηξε' κι αυτός απ' το κοντάρι

ξοπίσω γύρα του σπαρτάριζε, σα βόδι που το δέσαν
βουκόλοι µε σκοινιά και σέρνουν το µεβιας, αθέλητα του'
όµοια κρουσµένος εσπαρτάριζε κι αυτός για λίγην ώρα,
ως που ο τρανός Μηριόνης ζύγωσε και το κοντάρι βγάζει
απ' το κορµί, κι η νύχτα εσκέπασε του Αδάµαντα τα µάτια.
Κι ο Ελενος χτύπησε το ∆ήπυρο µε το µακρύ σπαθί του,
που 'χε απ' τη Θράκη, στο µελίγγι του, και του πετάει το κράνος,
κι εκείνο εσφεντονίστη κι έπεσε στη γη' κι Αργίτης κάποιος
απ' όσους µάχουνταν το σήκωσε, στα πόδια του ως εκύλα.
 Νύχτα ολοσκότεινη του ∆ήπυρου τα µάτια ευτύς σκεπάζει.

Τότε ο Μενέλαος, ο βροντόφωνος υγιός του Ατρέα, πικράθη,
και φοβερίζοντας στον Έλενο τον αντρειωµένο εχύθη
κουνώντας το µακρύ κοντάρι του, κι αυτός το τόξο αρπάζει.
Όµοια κι οι δυο τους ελαχτάριζαν ο ένας του άλλου να ρίξει,
τούτος σαγίτα από την κόρδα του, µακρύ κοντάρι εκείνος.
Κι ο γιος του Πρίαµου ευτΰς κατάστηθα στου θώρακα τη γούβα
τον δόξεψε, όµως πέρα πέταξε µακριά η πικρή σαγίτα.
Από δικράνι πως απλόχωρο µες στο φαρδύ τ' αλώνι
ψηλά πηδούνε τα µαυρόφλουδα κουκιά και τα ροβίθια
 στο σουριχτό του ανέµου φύσηµα, στου λιχνιστη τη φόρα'

όµοια απ' το θώρακα του ασύγκριτου Μενέλαου ξετινάχτη
κι αντιπηδώντας πέρα επέταξε µακριά η πικρή σαγίτα.
Τότε ο Μενέλαος, ο βροντόφωνος υγιός του Ατρέα, χιµώντας
στο χέρι, το δοξάρι που 'σφίγγε το τορνευτό, χτυπά τον
κι εχώθηκε ο χαλκός, το χέρι του περνώντας, στο δοξάρι.
Γυρίζει τότε στους συντρόφους του, του Χάρου να ξεφύγει,
κι ως κρέµασε το χέρι, εσούρνονταν το φράξινο κοντάρι.
Κι ο ψυχωµένος τότε Αγήνορας του το τραβάει, και δένει
το χέρι του σφιχτά µε µάλλινη καλόστριφτη λουρίδα,


που 'χε µαζί του πάντα, ως σύντροφος του ρήγα, αν λαβωνόταν.
Στον ξακουστό Μενέλαο ο Πείσαντρος χιµίζει απάνω τότε,
κι η µαύρη Μοίρα του τον έσπρωχνε να βρει το θάνατο του,
Μενέλαε, να χαθεί απ' το χέρι σου στην άγρια µέσα µάχη.
Κι όπως τρεχάτοι κοντοζύγωσαν ο ένας του άλλου χιµώντας,
ο γιος του Ατρέα λαθεύει, κι έφυγε πέρα η ριξιά, του ανέµου'

και τότε ο Πείσαντρος του ασύγκριτου Μενέλαου το σκουτάρι
χτυπάει' µα το χαλκό δεν µπόρεσε να τον τρυπήσει ως πέρα,
τι το φαρδύ σκουτάρι εβάστηξε· και το κοντάρι σπάζει
στη δέση του, κι αυτός αγάλλουνταν, πως νίκησε θαρρώντας.
 Το ασηµοκαρφοπλούµιστο έσυρε σπαθί ο Μενέλαος τότε

κι απάνω του πηδάει' µα ο Πείσαντρος απ' το σκουτάρι κάτω
όµορφη αξίνα βγάζει χάλκινη, σε τορνεµένο γύρω
µακρύ στειλιάρι ελιάς, και βρέθηκαν ο ένας στον άλλο αντίκρα.
Τούτος στο κέρατο τον πέτυχε του αλογουρίσιου κράνους
κάτω απ' τη φούντα' µα όπως χύνουνταν, στο µέτωπο, στη ρίζα
της µύτης ο Μενέλαος του 'δωσε· τα κόκαλα του σπάζει,
κι όλο αίµα χύθηκαν τα µάτια του µέσα στη σκόνη, οµπρός του.
Κι ως έπεσε στη γη λυγίζοντας, πατώντας τον στο στήθος
παίρνει ο Μενέλαος την αρµάτα του και µ' έπαρση φωνάζει:
 «Να πώς τα πλοία των αλογάρηδων των ∆αναών θ' αφήστε,

Τρώες φαντασµένοι, πάντα αχόρταγοι γι' ανήµερους πολέµους!
Ούτε οι άλλες οι ντροπές σας έλειψαν µήτε οι αδικίες, που εµένα
µου 'χετε κάνει, εσείς παλιόσκυλα! κι ουδέ το ∆ία φοβάστε,
που σκέπει τη φίλια ο βαρύβροντος, και στον τρανό θυµό του
µια µέρα το αψηλό σας σίγουρα θα ξεπατώσει κάστρο'
που εσείς µου πήρατε και φύγατε την ίδια µου γυναίκα,
και αυτή, που σας εφιλοκόνεψε, και βιος περίσσιο ακόµα.
Τώρα ξανά στα πελαγόδροµα τα πλοία φωτιά να βάλτε
φάουσα λυσσάτε, τους αντρόκαρδους σκοτώνοντας Αργίτες.
 Μα θα κοπεί στη µάχη κάποτε, τρανή κι ας είναι, η ορµή σας.

Πατέρα ∆ία, στη γνώση ακούγεσαι πως ξεπερνάς τους άλλους,
Θεούς κι ανθρώπους, κι όµως γίνουνται τούτα από σένα τώρα
Μα πώς σε ανθρώπους θέλεις άνοµους να κάνεις το χατίρι,
στους Τρώες, που ο πόθος τους πάντα άσεβος, κι ουδέ µπορούν τον άγριο
του φοβερού πολέµου τάραχο ποτέ τους να χορτάσουν;
Όλα στο τέλος τα µπουχτίζουµε, τον ύπνο, την αγκάλη,
και το χορό µαθές τον όµορφο, και το γλυκό τραγούδι'
κι όµως αυτά είναι που ο καθένας µας να τα χαρεί γυρεύει,
κι όχι τον πόλεµο' ανεχόρταγοι για µάχες µόνο οι Τρώες!»


Είπε, και το νεκρό από τ' άρµατα τα αιµατωµένα γδύνει,
κι ως ο άψεγος Μενέλαος τα 'δωκε στους συντρόφους του πίσω,
γυρνάει ξανά και δίχως άργητα τους µπροστοµάχους σµίγει.
Και τότε απάνω του ο Αρπαλίωνας, του ρήγα Πυλαιµένη
ο γιος, χιµάει' στην Τροία τον κύρη του, κι αυτός να πολεµήσει,
είχε ακλουθήξει, µα δε γύρισε στη γη την πατρική του.

Αυτός το γιο του Ατρέα σιµώνοντας στη µέση το σκουτάρι
του κονταρεύει, µα δεν µπόρεσε να το τρυπήσει ως πέρα'
κι είπε να γύρει στους συντρόφους του, του Χάρου να ξεφύγει,
κλωθογυρίζοντας τα µάτια του, κανείς µην τον λαβώσει.
 Μα ως έφευγε, ο Μηριόνης πάνω του χαλκή σαγίτα ρίχνει,

και στο δεξιό γλουτό τον πέτυχε, και πρόβαλε απαντίκρυ
κάτω απ' το κόκαλο, τη φούσκα του τρυπώντας, η σαγίτα.
Κι όπως σωριάστη εκεί, εξεψύχησε, στων ακριβών συντρόφων
τα χέρια µέσα' κι έτσι εκοίτουνταν στη γη, καθώς σκουλήκι,
φαρδύς πλατύς, και το αίµα του έτρεχε µουσκεύοντας το χώµα.
Κι οι Παφλαγόνες οι αντροδύναµοι τον γνοιάστηκαν, κι απάνω
στο αµάξι βάζοντας τον τράβηξαν κατά την Τροία την άγια,
θλιµµένοι' κι ακλουθούσε ο κύρης του στο κλάµα βουτηµένος,
κι ουδέ του γιου του που σκοτώθηκε το γαίµα επήρε πίσω.
 Κι ο Πάρης, ως τον είδε που 'πεσε, θυµός βαρύς τον παίρνει,

τι αυτός παλιά τον καλοσκάµνιζε στους Παφλαγόνες µέσα'
κι έτσι θυµώνοντας ξαπόστειλε µεµιάς χαλκή σαγίτα.
Ήτανε κάποιος που τον έλεγαν Ευχήνορα, του µάντη
γιος του Πολύιδου, πλούσιος, άτροµος, στην Κόρινθο που ζούσε'
κι ως µες στα πλοία κινούσε, κάτεχε το µαύρο ριζικό του.
Συχνά απ' το µυαλωµένο γέροντα Πολύιδο το 'χε ακούσει:
για από κακιάν αρρώστια θα' σβήνε στο αρχοντικό του µέσα,
για θα τον σκότωναν στ' Αργίτικα σιµά καράβια οι Τρώες.
Μα έτσι µηδέ ξαντίµεµα έδινε στους ∆αναούς καθόλου,
 κι απ' τη φριχτήν αρρώστια γλίτωνε, που θα τον τυραννούσε.

Κάτω απ' τ'αφτί και το σαγόνι του τον βρήκε, κι η ψυχή του
απ' το κορµί µε βιάση ως έφευγε, τον πήρε το σκοτάδι.
Έτσι κει πέρα ετούτοι εµάχουνταν σα φλόγα λαµπαδούσα,
µα ο µέγας Έχτορας δεν το 'ξερε, κι ουδ' είχε µάθει ακόµα
ζερβά απ' τα πλοία πως του ξεκλήριζαν οι Αργίτες τους δικούς του.
Οι Αργίτες τότε αλήθεια γρήγορα θα κέρδιζαν τη νίκη,
τι ο κοσµοσείστης Κοσµοκράτορας κουράγιο στους Αργίτες
τρανό είχε δώσει, κι ολοδύναµα τους σύντρεχε κι ατός του.
Στο τείχος και στις πόρτες έστεκεν, όπου 'χε πριν πηδήξει


το σκουταρόφραχτο τσακίζοντας των Αχαιών ασκέρι,
του Πρωτεσίλαου κει που βρίσκουνταν και του Αίαντα τα καράβια,
στης ψαριάς θάλασσας το ακρόγιαλο ψηλά σερµένα, κι ήταν
χτισµένο το τειχί από πάνω τους, όχι αψηλό' κει πέρα

µε ορµή χιµούσαν τώρα αλάγιαστη κι οι Τρώες και τ' άλογα τους.
Κει πέρα κι Ίωνες µακροχίτωνες και Βοιωτοί βρίσκονταν
και Φθιώτες κι Επειοί περίλαµπροι, Λοκροί µαζί, και µόχτουν
να τον κρατήσουν, όπως χύνουνταν στα πλοία τους' µα δεν µπορούν
τον Έχτορα που φλογοµάνιζε να διώξουν από µπρος τους.
και διαλεχτοί Αθηναίοι προµάχουνταν εκεί, κι ο Μενεσθέας,
 ο γιος του Πετεού, ρηγάδευε µαζί µε το Στιχίο,

το Φείδα και το Βία τον άτροµο. Στους Επειούς ο Μέγης,
γιος του Φυλέα, προλάτης έστεκε, κι ο Αµφίονας κι ο ∆ρακίος.
Στους Φθιώτες πάλε οµπρός ο Μέδοντας κι ο αντρόκαρδος Ποδάρκης·
κι ήταν ο Μέδοντας κλεφτόγεννος υγιός του θείου του Οϊλέα
κι αδέρφι του Αίαντα, κι όµως άφησε τη γη την πατρική του
και ζούσε στη Φυλακή, τι έτυχε να 'χει σκοτώσει κάποιον
δικό της µητρυγιας του Εριώπιδας, που 'χεν ο Οϊλέας γυναίκα.
Κι ο άλλος του Ιφίκλου γιος ακούγονταν κι αγγόνι του Φυλάκου.
Τούτοι µπροστά από τους αντρόκαρδους τους Φθιώτες τα καράβια
 µε τους Βοιωτούς µαζί διαφέντευαν µε τ' άρµατα στο χέρι.

Ο Αίας ωστόσο, ο γιος ο γρήγορος του Οϊλέα, µακριά καθόλου
από τον Αίαντα δεν ξαλάργευε, το γιο του Τελαµώνα.
Πώς στέριο αλέτρι σε πρωτόργωτο χωράφι αδερφωµένα
ζευγάρι βόδια κρασοκόκκινα τραβούνε, κι ο ιδρώτας τους
γύρω βαθιά στα ριζοκέρατα περίσσιος αναβρύζει,
και µόνο ο γυαλιστός ανάµεσα ζυγός τα διαχωρίζει,
στο αυλάκι όπως τραβούν, και σκίζεται το χώµα οµπρός στ' αλέτρι'
όµοια σµιχτά και τούτοι εστέκουνταν ο ένας στον άλλο δίπλα·
Το γιο του Τελαµώνα σύντροφοι πολλοί και ψυχωµένοι
 ωστόσο ακλούθουν κι ανεβάσταζαν το µέγα του σκουτάρι,

κάθε που ο ιδρώτας πια κι ο κάµατος στα γόνατα του εφτάναν
Όµως το γιο του Οϊλέα τον άτροµο τα Λοκρικά φουσάτα
δεν ακλουθούσαν δε θαρρεύουνταν να πολεµούν σιµάθε'
δεν είχαν τούτοι κράνη χάλκινα µε φούντες αλογίσιες,
κι ουδ' είχαν και κοντάρια φράξινα και στρογγυλά σκουτάρια»
µον' στα δοξάρια και στις κόρδες τους, µε αρνόµαλλο στριµµένες
είχαν τα θάρρη τους κι ακλούθηξαν µαζί στην Τροία και τούτοι
κι όλο µ' αυτά χτυπούσαν κι έσπαζαν τις φάλαγγες των Τρωών
Έτσι άλλοι οµπρός, ντυµένοι στ' άρµατα τα πλουµιστά, παλεύαν


τους Τρώες χτυπώντας και τον Έχτορα το χαλκαρµατωµένο
κι άλλοι µε τόξα πίσω αθώρητοι' κι οι Τρώες την αντριγιά τους

ξεχνούσαν πια, γιατί τους ρήµαζαν οι σαγιτιές ολούθε.
Και τότε ντροπιασµένοι απ' τ' άρµενα και τα καλύβια οι Τρωες
θα φεύγαν πίσω, στο ανεµόδαρτο καστρί τους να διαγύρουν,
ο Πολυδάµας αν δε ζύγωνε του Εχτόρου να µιλήσει:
«Έχτορα εσύ, κεφάλι αγύριστο, που δεν ακούς ορµήνιες!
Μια κι ο θεός αντρεία σου εχάρισε στον πόλεµο περίσσια,
γι' αυτό και στο µυαλό φαντάζεσαι πως ξεπερνάς τους άλλους
Μα ένας εσύ, µαζί δε γίνεται τις χάρες να 'χεις όλες.
 Στον έναν ο θεός εχάρισε παλικαριά περίσσια,

κιθάρα και φωνή στο δεύτερο, χορό στον άλλο δίνει,
και πάλε σ' άλλον ο βροντόλαλος ο ∆ίας φυτεύει γνώµη
σωστή, και πλήθος κόσµος βρίσκεται µαζί του κερδεµένος'
πολλούς γλιτώνει, όµως καλύτερα τι κάνει αυτός το ξέρει.
Ωστόσο εγώ θα πω τη γνώµη µου, την πιο σωστή που ξέρω'
τι σ' έχει η φλόγα ολούθε ολόγυρα ζωσµένα του πολέµου,
κι οι Τρώες οι αντρόψυχοι, αφού πάτησαν το καστροτείχι, τώρα
µε τ' άρµατά τους άλλοι εστάθηκαν κι άλλοι χτυπιούνται άκόµα
σκορπώντας δώθε κείθε στ' άρµενα, µε πιο πολλούς πιο λίγοι'
 Μον' έλα, γύρνα πίσω, κάλεσε να 'ρθουν εδώ οι προλάτες,

κι έτσι µαζί να µελετήσουµε καλά την κάθε γνώµη,
αν θα ριχτούµε στα πολύκουπα καράβια τώρα απάνω
τη νίκη αν ο θεός µας χάριζε, για µήπως πρέπει τάχα
δίχως ζηµιά απ' τα πλοία να φύγουµε' τι εγώ φοβούµαι µήπως
ό,τι από χτες οι Αργίτες χρώσταγαν µας το πλερώσουν τώρα'
τι κάποιος, της σφαγής ανέµπληστος, προσµένει στα καράβια,
και δε θα κρατηθεί άπ' τον πόλεµο µακριά θαρρώ καθόλου.»
Αυτά είπε, κι άρεσαν στον Έχτορα τα γνωστικά του λόγια,
κι ευτύς πετιέται από το αµάξι του συνάρµατος στο χώµα,
 και κράζοντας τον µε ανεµάρπαστα του συντυχαίνει λόγια:

«Εσύ εδώ πέρα, Πολυδάµαντα, για κράτα τους προλάτες,
κι εγώ θα τρέξω εκεί, στον πόλεµο να µπω, και πίσω πάλε
γοργά θα γύρω, το κουµάντο µου σα θα 'χω πια τελέψει.»
Είπε, και σα βουνό ξεχύθηκε που χιόνια το πλακώνουν,
µε φωνές άγριες, από σύµµαχους και Τρώες περνώντας µέσα.
Όλοι δροµούνε στον καλόγνωµο τον Πολυδάµα γύρα,
το γιο του Πάνθου, ευτύς ως του Έχτορα την προσταγή γρικήξαν.
Κι αυτός τριγύριζε τους πρόµαχους, µήπως και βρει τον Άσιο,
το γιο του Υρτάκου, και τον Έλενο, τον αντρειωµένο ρήγα,

 το ∆ήφοβο και τον Αδάµαντα, του Άσιου το γιο τον άξιο.

Μα δεν τους βρήκε ολότελα άβλαβους κι αχάλαστους πια τώρα'
τι άλλοι νεκροί, από χέρια Αργίτικα θανατωµένοι, αντίκρυ
στων καραβιών τις πρύµνες κοίτουνταν, κι άλλοι κρουσµένοι πάλε
από σαϊτιά για από κοντάρεµα στο κάστρο είχαν διαγύρει.
Όµως ζερβά µες στον πολύδακρο τον πόλεµο τον Πάρη,
το θείο τον άντρα της ωριόµαλλης Ελένης, ανταµώνει,
καρδιά να δίνει στους συντρόφους του, στη µάχη σπρώχνοντας τους·
κι όπως κοντά του εστάθη, µε άσκηµα τον αποπήρε λόγια:
« Πάρη κακόπαρη, πανέµορφε και γυναικά και πλάνε,
 που βρίσκεται ο αντρειωµένος Έλενος κι ο ∆ήφοβος και του Άσιου

ο γιος ο Αδάµαντας; τι απόγινε κι ο Άσιος, ο γιος του Υρτάκου;
που να 'ναι ο Οθρυονέας; Συθέµελα πια τώρα η Τροία χαµένη
η απόγκρεµη' και συ καρτέρα τον σε λίγο το χαµό σου!»
Και τότε ο θεόµορφος Αλέξαντρος απηλογιά του δίνει:
«Στο πάθος σου, Έχτορα, τον άφταιγο τον βγάζεις τώρα φταίχτη·
άλλες φορές µπορεί τον πόλεµο να θέλω να ξεφύγω,
όµως κιοτή και µένα η µάνα µου δε µ' έκανε και τόσο'
τι αφόντας τους συντρόφους έσπρωξες τον πόλεµο ν' ανοίξουν
δίπλα στα πλοία, χτυπούµε αλάγιαστα τους ∆αναούς δω πέρα.
 Ωστόσο οι σύντροφοι σκοτώθηκαν που τώρα εσύ γυρεύεις'

ο ∆ήφοβος µονάχα κι ο Έλενος, ο ρήγας ο αντρειωµένος,
έχουνε φύγει, τι λαβώθηκαν µε τα µακριά κοντάρια
κι οι δυο στο χέρι' κι ουδέ γλίτωναν, αν δε βοηθούσε ο ∆ίας.
Τώρα η καρδιά και το κουράγιο σου κει που σε πάνε τράβα,
και ψυχωµένοι εµείς αντάµα σου θα' ρθούµε' δε θα λείψω,
µε όση κι αν έχω ακόµα δύναµη, κι εγώ να πολεµήσω'
τι αλήθεια, πάνω απ' ό,τι δύνεσαι δεν πολεµάς, κι ας θέλεις.»
Είπε ο αντρειανός, και µεταστρέφοντας τη γνώµη του αδερφού του
κινούν εκεί, η σφαγή κι ο πόλεµος που άναβαν, στον Ορθαίο,


στον άψεγο τον Πολυδάµαντα, στον Κεβριόνη γύρα,
στον Πολυφήτη τον ισόθεο, στο Φάλκη, στον Ασκάνιο,
στον Πάλµη γύρα, στου Ιπποτίωνα στερνά το γιο το Μόρη,
που απ' την παχιά Ασκανία ξεκούραστοι χαράµατα είχαν φτάσει
µια µέρα πριν, και τώρα εµάχουνταν σπρωγµένοι από το ∆ία.
Κι οι Τρώες µπροστά ετραβούσαν, πέφτοντας σαν άγρια ανεµοζάλη,
που ο ∆ίας πατέρας µπουµπουνίζοντας στον κάµπο ξεσηκώνει,
και µε τρανό βουητό ξεχύνεται στο πέλαο, και θεριεύουν
της πολυτάραχης της θάλασσας τα κύµατα βογγώντας,

δοξαρωτά, αφρισµένα, ατέλειωτα, µπρος το 'να, πίσω τ' άλλο'
 όµοια κι οι Τρώες τους βασιλιάδες τους απανωτοί ακλουθούσαν

ο ένας στον άλλο πίσω, κι άστραφταν µες στις χαλκές αρµάτες.
Κι άνοιγε δρόµο ο µέγας Έχτορας, σαν Άρης ξαγριεµένος,
ο γιος του Πρίαµου, τ' ολοστρόγγυλο σκουτάρι οµπρός κρατώντας,
πού έξω χαλκός χοντρός το σκέπαζε, πυκνά δερµάτια µέσα.
Κι άστραφτε γύρα στα µελίγγια του σεινάµενο το κράνος'
κι ολούθε στις γραµµές δοκίµαζε, µια δω, µια κει τραβώντας,
µπας και τσακίσουν µπρος του, ως πήγαινε κρυµµένος στο σκουτάρι.
Όµως οι Αργίτες το κουράγιο τους δεν το 'χασαν, και πρώτος
µε δρασκελιές ο Αίας τον σίµωσε και τον αντροκαλιέται:
 «Άµυαλε εσύ, για κοντοζύγωσε! Τι φοβερίζεις έτσι

τους ∆αναούς; ∆εν είµαστε άµαθοι κι εµείς από πολέµους·
µονάχα το κακό µας δάµασε του ∆ία µαστίγι τώρα.
Αλήθεια, ελπίζεις τα καράβια µας πατώντας να τα κάψεις;
Μα χεριά λέω κι εµείς πως έχουµε να τα διαφεντευτούµε.
Πολύ πιο πριν µπορεί το κάστρο σας το αρχοντικό, το πλούσιο,
έτσι να πέσει µες στα χέρια µας, στην άκρη του σπαθιού µας.
Και λέω, για σε τον ίδιο επλάκωσε πια η µέρα που ως θα φεύγεις,
το ∆ία µαζί και τους επίλοιπους θεούς θ' ανακαλιέσαι
να ξεπερνούν τα ωριότριχα άτια σου και τα γεράκια ακόµα,
 κατά το κάστρο ως θα σε φέρνουνε στον κάµπο, µες στη σκόνη!»

Ως είπε αυτά τα λόγια, επρόβαλεν αϊτός αψηλοπέτης,
δεξιά µεριά, κι οι Αργίτες όλοι τους για το καλό σηµάδι
σέρνουν φωνή· µα ο γαύρος Έχτορας γυρνάει κι απηλογιέται:
«Αίαντα µωρόλογε κι αστόχαστε, τι λόγια αυτά που κρένεις;
Υγιός του ∆ία του βροντοσκούταρου να 'µουν εγώ µακάρι
παντοτινά, κι απ' την αρχόντισσα την Ήρα γεννηµένος,
να µε τιµούν, ως τον Απόλλωνα τιµούν και την Παλλάδα,
όσο είναι αλήθεια, η µέρα σήµερα πως φέρνει στους Αργίτες
όλους κακό' κι εσύ το θάνατο θα βρεις, αν σου βαστάξει
 να µείνεις στο µακρύ κοντάρι µου µπροστά, που θα σου σκίσει

το τρυφερό κορµί, και πέφτοντας στ' Αργίτικα καράβια
µε ξίγκια και ψαχνά τους σκύλους µας και τα όρνια θα χορτάσεις.»
Ως είπε τούτα, οµπρός εκίνησε, κι οι επίλοιποι ακλουθούσαν
µε άγριο συντάραχο, και χούγιαξε το ασκέρι πίσωθέ τους.
Κι από την άλλη οι Αργίτες χούγιαξαν, κι ουδέ την αντριγιά τους
ξεχνούσαν, µόνο στέκαν άσειστοι µπροστά απ' τους Τρώες που εχίµουν

κι ο αχός των δυο στα αιθέρια ασκώνουνταν, στου ∆ία τα λάµπη απάνω.
Ραψωδία Ξ

Ιλιάδας Ξ
Μετάφραση: Ν. Καζαντζάκη - Ι.Θ. Κακριδή

Ωστόσο ο Νέστορας, κι ας έπινε, γρικάει τα χουγιαχτά τους,
και στου Ασκληπιού το γιο ανεµάρπαστα γυρνάει και κρένει λόγια:
«Αρχοντικέ Μαχάονα, λόγιασε πού θα µας βγάλουν τούτα!
∆ίπλα στα πλοία των αντρειωµένων µας ο τάραχος πληθαίνει'
µα κάθου εσύ εδώ πέρα κι ήσυχος κρασί φλογάτο πίνε,
ως η Εκαµήδη η καλοπλέξουδη νερό να σου ζεστάνει,
για να σε λούσει από τα γαίµατα, κι εγώ σε κάποιο ωστόσο
θ' ανέβω ξάγναντο, και γρήγορα τι γίνεται θα µάθω.»
Είπε, και πήρε το καλόφτιαστο σκουτάρι, που κοιτόταν
 µες στο καλύβι, του αλογάτορα του γιου του Θρασυµήδη,

το αστραφτερό, τι αυτός του κύρη του κρατούσε το σκουτάρι'
και το γερό κοντάρι του άρπαξε, το καλοακονισµένο.
Μ' απ' το καλύβι ως βγήκε, εστάθηκε, ντροπές θωρώντας µπρος του,
τους Αχαιούς να φεύγουν, πίσω τους τους Τρώες τους αντρειωµένους
να τους χτυπούνε, και το Αργίτικο τειχί πεσµένο χάµω.
Πώς κύµα απόκουφο ανατάραξε το µέγα πέλαο ξάφνου,
τι σφουριχτοί σε λίγο αγέρηδες προσµένει να χυθούνε,
και µήτε δώθε παίρνει απίδροµο και µήτε κείθε ακόµα,
ως που να στρώσει αγέρας σίγουρος, ψηλά απ' το ∆ία σταλµένος·
 όµοια διχόγνωµος κι ο γέροντας µε σπαραγµένα σπλάχνα

στους Αχαιούς τους αλογάρηδες µια γύρευε να τρέξει,
και µια στον άρχοντα Αγαµέµνονα, το γιο του Ατρέα το γαύρο.
Κι ως διαλογίζουνταν, του εικάστηκε το πιο καλό, του Ατρέα
το γιο να σµίξει. Κι οι άλλοι εµάχουνταν ο ένας του άλλου χτυπώντας,
και γύρα απ' τα κορµιά τους ο άσπλαχνος χαλκός αντιδονούσε,
µε τα σπαθιά και µε τα δίκοπα κοντάρια ως πολεµούσαν.
Εκεί τους αντρειανούς ο Νέστορας ρηγάδες ανταµώνει,
που απ' τα καράβια τώρα ανέβαιναν, όσοι ήταν λαβωµένοι,
τον Οδυσσέα, τον Αγαµέµνονα και τον τρανό ∆ιοµήδη'
 τι ήταν αλάργα από τον πόλεµο βγαλµένα τα καράβια,

στης ψαριάς θάλασσας το ακρόγιαλο. Τα πρώτα τα 'χαν σύρει
βαθιά στον κάµπο, και στις πρύµνες τους το καστροτείχι εχτίσαν
τι όλα τους τ' άρµενα δεν µπόρεσε το απλόχωρο ακρογιάλι
να τα χωρέσει, και στριµώχτηκαν περίσσια τα φουσάτα'
και σκαλωτά λοιπόν τα τράβηξαν, και του γιαλού γιοµώσαν

το στόµα το φαρδύ που ανοίγουνταν µέσα στους δυο τους κάβους.
Τώρα κι αυτοί, τη µάχη θέλοντας και τη σφαγή να ιδούνε,
ακουµπισµένοι στα κοντάρια τους µαζί ετραβούσαν όλοι,
και σπάραζε η καρδιά στα στήθια τους· και ξάφνου εκεί ανταµώνουν
 το γέρο Νέστορα, και τρόµαξε στα σωθικά η καρδιά τους.

και τότε ο ρήγας Αγαµέµνονας τον έκραξε και του 'πε:
«Γιε του Νηλέα, ρηγάρχη Νέστορα, των Αχαιών η δόξα,
εδώ τι φτάνεις τώρα αφήνοντας την καταλύτρα µάχη;
Ο τρανός Έχτορας τα λόγια του φοβάµαι µην τελέψει,
που κάποτε είπε φοβερίζοντας µέσα στους Τρώες µιλώντας,
πως δε θα γύρει απ' τα πλεούµενα, να ξαναµπεί στο κάστρο,
φωτιά πριν βάλει στα καράβια µας κι όλους εµάς ξεκάµει.
Τέτοιες φοβέρες κείνος έλεγε' τώρα αληθεύουν όλα.
Κακό που µε 'βρε! Κι οι αποδέλοιποι καλαντρειωµένοι Αργίτες
 ως ο Αχιλλέας χολιάζουν µέσα τους κρυφά κι αυτοί µαζί µου,

κι ουδέ να κάνουν θέλουν πόλεµο στων καραβιών τις πρύµνες.»
Γυρνώντας ο γερήνιος Νέστορας ο αλογολάτης του 'πε:
« Αλήθεια, αυτά που λες τα βλέπουµε µπροστά µας όλα, κι ούτε
ο αψηλοβρόντης ∆ίας θα δύνουνταν τα που 'γιναν ν' αλλάξει.
Το καστροτείχι πάει, µας γκρέµισε, που το θαρρούσαµε όλοι
πως άπαρτο προπύργι θα 'στέκε σε µας και στ' άρµενά µας.
Κι αυτοί µε πείσµα τώρα αλάγιαστο µπρος στα γοργά καράβια
παλεύουν δε θωρούν τα µάτια σου, και µια και δυο αν κοιτάξεις,
πούθε µεριά οι χτυπιές τους έρχουνται και σπάσαν οι δικοί µας·
 έτσι όλοι ανάκατα σκοτώνουνται, και φτάνει ο αχός στα ουράνια.

Μ' ας δούµε εµείς καλοζυγιάζοντας τι θ' απογίνει τώρα.
Κάτι ας σκεφτούµε' εγώ δε θα 'λεγα στη µάχη εσείς να µπείτε,
τι δεν µπορεί στ' αλήθεια πόλεµο να κάνει ο λαβωµένος.»
Κι ο πρωταφέντης Αγαµέµνονας απηλογιά του δίνει:
«Μια και χτυπιούνται τώρα, Νέστορα, στων καραβιών τις πρύµνες
κι άδικα πήγε το καλόφτιαστο τειχί και το χαντάκι,
που τόσο οι ∆αναοί παιδεύτηκαν, και µες στα στήθη έλπιζαν
πως άπαρτο προπύργι θα 'στεκε σε µας και στ' άρµενα µας,
στο ∆ία θα πει τον τρανοδύναµο πως έτσι αρέσει τώρα,


εδώ µακριά από το Άργος άχναρα ν' αφανιστούν οι Αργίτες.
Και τότε το 'ξερα, όντας έδινε σε µας ο ∆ίας το χέρι,
και τώρα ξέρω που ως αθάνατους θεούς δοξάζει εκείνους,
και τα δικά µας χέρια τα 'δεσε και την ορµή µας κόβει.

Μα τώρα ελατέ οµπρός, το λόγο µου ν' ακούσουµε όλοι θέλω:
«Όσα καράβια δίπλα βρίσκουνται στο κύµα ανασερµένα,
βαθιά, τραβώντας, να τα ρίξουµε στη θάλασσα την άγια,
να τα κρατήσουν οι αγκυρόπετρες ως να πλακώσει η νύχτα
η αθάνατη' µπορεί τον πόλεµο να πάψουν πάλε απόψε
οι Τρώες, και τότε λέω να ρίξουµε και τ' άλλα µας καράβια.
 Ντροπή δεν είναι απ' το ξεκλήρισµα και νύχτα να γλιτώσεις'

παρά ν' αφανιστείς, καλύτερα στα πόδια να το βάλεις.»
Ταυροκοιτώντας ο πολύβουλος του απάντησε Οδυσσέας:
« Ατρείδη, τι είναι αυτός που ξέφυγε τα δυο σου χείλια ο λόγος;
Εσύ άλλους θα 'ξιζε, κακότυχε, να κυβερνάς  κιοτήδες,
και µόνο εµάς να µην αφέντευες, που ο ∆ίας µας έχει δώσει
από τα νιάτα ως τα γεράµατα να κλώθουµε πολέµους
φριχτούς αδιάκοπα, ως που ο θάνατος να µας πετύχει κάπου.
Με τα σωστά σου το πλατύρουγο των Τρωών γυρεύεις κάστρο
να παρατήσουµε, για χάρη του που έχουµε τόσα πάθει;
 Σώπα, µην τύχει και το λόγο σου κι άλλος γρικήσει Αργίτης,

λόγο, που λέω ποτέ δε θα 'πρεπε στο στόµα να τον βάλει
κανένας φρόνιµος, που θα 'ξερε να κρένει µυαλωµένα
καί βασιλιά ραβδί στα χέρια του κρατάει και τον ακούνε
τόσα φουσάτα, σαν τ' Αργίτικα που εσύ αφεντεύεις τώρα.
Μα τέτοια τώρα που ξεστόµισες θα πω µυαλό δεν έχεις·
ζητάς τα καλοκούβερτα άρµενα να ρίξουµε στο κύµα,
όσο βαστούν ακόµα ο πόλεµος κι η χλαλοή· δε φτάνει
που οι Τρώες νικούνε; να τους κάνουµε κι άλλο χατίρι θέλεις,
κι εµάς να µας πλακώσει αφεύγατος χαµός; τι οι Αργίτες όλοι,
 τ' άρµενα αν ρίξουµε στη θάλασσα, δε θα βαστήξουν άλλο,

µον' θα κοιτάξουν πώς να φύγουνε τη µάχη απαρατώντας'
κι έτσι η βουλή σου θα µας ρήµαζε, των Αχαιών ρηγάρχη!»
Κι ο πρωταφέντης Αγαµέµνονας του απηλογήθη κι είπε:
«Πολύ, Οδυσσέα, βαρύς ο λόγος σου κι ως την καρδιά µε βρίσκει'
µα εγώ απ' τους Αχαιούς δε γύρεψα ποτέ µου αθέλητα τους
τα καλοκούβερτα στη θάλασσα να ρίξουµε καράβια.
Μ' ας δώσει κάποιος σας καλύτερη βουλή από τούτη τώρα,
για νιος για γέρος είναι, πρόθυµα κι εγώ να συνακούσω.»
Τότε ο ∆ιοµήδης ο βροντόφωνος γυρνώντας αποκρίθη:
 «Ο άντρας αυτός εδώ είναι, αλάργα µας µην τον ζητάµε, φτάνει

σ' ό,τι τυχόν θα πω ν' ακούσετε, και µη βαρυγνωµήστε

και πείτε εγώ πως είµαι απ' όλους σας ο πιο µικρός στα χρόνια.
Βαστώ κι εγώ από κύρη αντρόκαρδο και το 'χω για καµάρι,
απ' τον Τυδέα, που χώµα ανάχυτο στη Θήβα τον σκεπάζει.
Τρεις ο Πορθέας υγιούς εγέννησε δίχως ψεγάδι, κι όλοι
στην Καλυδώνα την απόγκρεµη και στην Πλευρώνα εζούσαν,
τον Άγριο, δεύτερο το Μέλανα, στερνό το γαύρο Οινέα,
τον τρίτο απ' όλους και καλύτερο, του κύρη µου τον κύρη.
Κι έµεινε αυτός εκεί, µα ο κύρης µου γυρνώντας πέρα δώθε
 ρίζωσε στο Άργος' έτσι θέλησεν ο ∆ίας κι οι αθάνατοι οι άλλοι.

Μια κόρη του Αδράστου παντρεύτηκε κι αρχοντεµένα εζούσε
σε πλούσιο σπίτι' σταροχώραφα δικά του πλήθος είχε
κι άλλα πολλά τρογύρα χτήµατα µε δέντρα και µ' αµπέλια'
κι είχε και πλήθος αρνοκάτσικα, και πρώτος στο κοντάρι
απ' τους Αργίτες' θα 'χετε ακουστά και σεις αν είπα αλήθειες.
Λοιπόν δε σέρνω από δειλιάρικη γενιά και τιποτένια,
για ν' αψηφήσετε το λόγο µου, σωστός τυχόν αν είναι. Οµπρός, και λαβωµένοι ως είµαστε, να µπούµε µες στη µάχη'
η ανάγκη το καλεί. Κι ας µείνουµε, χωρίς να πολεµούµε,
 µακριά από τις ριξιές, κανένας µας µη λαβωθεί και πάλε.

Τους άλλους όµως να γκαρδιώσουµε, που ως τώρα, τη ζωή τους
φυλάγοντας, αλάργα στέκουνται και στ' άρµατα δε µπαίνουν.»
Είπε, κι αυτοί, γρικώντας, πρόθυµα συνάκουσαν το λόγο'
κι ευτύς κίνησαν, κι ο Αγαµέµνονας τραβούσε οµπρός ο ρήγας.
Κι ο κοσµοσείστης ρήγας άδικα δε βίγλιζε ψηλάθε'
γερόντου θώρι επήρε κι έτρεξε, κι ως έσµιξε µαζί τους,
το δεξί χέρι του Αγαµέµνονα, του γιου του Ατρέα, φουχτώνει,
και κράζοντας τον µε ανεµάρπαστα του συντυχαίνει λόγια:
« Ατρείδη, του Αχιλλέα θα χαίρεται το δίχως άλλο τώρα


η ανήµερη καρδιά, το θάνατο και τη φευγάλα ως βλέπει
των Αχαιών, τι αλήθεια µέσα του σταλιά µυαλό δεν έχει
που το κακό να πέσει απάνω του κι απ' το θεό να το 'βρει!
Μα εσένα ακόµα οι τρισµακάριστοι θεοί δε σε µίσησαν
θα 'ρθει η στιγµή, των Τρωών που οι κύβερνοι κι οι πρωτοκεφαλάδες
στον κάµπο κουρνιαχτό θ' ασκώσουνε, και θα τους δεις κι ατός σου
πίσω στο κάστρο απ' τα καλύβια µας κι απ' τ' άρµενα να φεύγουν.»
Έτσι του µίλησε, και χούγιαξε χιµώντας µες στον κάµπο.
Όσο φωνάζει ασκέρι αρίφνητο, στον πόλεµο που µπήκε,

εννιά χιλιάδες, δέκα, κι όλοι τους παλεύουν και χτυπιούνται'
 τόση φωνή απ' τα στήθια του έβγαλε κι ο κοσµοσείστης ρήγας,

και δύναµη τρανή ξεσήκωσε στον κάθε Αργίτη µέσα,
ξυπνώντας του λαχτάρα γι' άπαυτους αγώνες και πολέµους.
Κι η Ήρα η χρυσόθρονη απ' τον Όλυµπο, σε µια κορφή ως ανέβη,
στη γη τα µάτια κάτω ρίχνοντας σε µια στιγµή ξεκρίνει
τον αδερφό µαζί κι αντράδερφο, που ολούθε τριγυρνούσε
στη δοξαντρούσα µάχη αδιάκοπα, και χάρηκε η καρδιά της.
Κι από την άλλη στην πολύπηγη ψηλά την Ίδα βλέπει
το ∆ία να κάθεται, κι απ' όχτρητα ξεχείλισε η καρδιά της.
Κι η πολυσέβαστη στοχάστηκε βοϊδοµάτη Ήρα τότε
 το πώς του ∆ία του βροντοσκούταρου το νου θα ξεπλανέψει'

και τούτη η πιο καλή της φάνηκε βουλή στο λογισµό της,
ν' ανέβει απά στην Ίδα µε όλες της τις χάρες στολισµένη,
µήπως τυχόν τον σπρώξει ο πόθος του και δίπλα της πλαγιάσει,
να τη χαρεί ζητώντας, κι έπειτα γλυκό κι ανέγνοιον ύπνο
του χύσει εκείνη απά στα βλέφαρα και στα βαθιά του φρένα.
Κινάει λοιπόν στο γυναικίτη της, χτισµένο από το γιο της
τον Ήφαιστο, πού πόρτες στέριωσε γερές στους παραστάτες
µε µάνταλο κρυφό, που αθάνατος κανείς δεν άνοιγε άλλος.
Κι ως µπήκε εκεί, διπλοµαντάλωσε τίς στραφταλοϋσες πόρτες'
 το ποθητό κορµί µε αθάνατο νερό ξεπλένει πρώτα,

να φύγει η λέρα, διπλοπάλαµα µετά µε λάδι αλείφτη,
ευωδιαστό, θεϊκό, πανέµνοστο' να το κουνούσες µόνο
στου ∆ία µπροστά το χαλκοκάτωφλο, το αρχοντικό παλάτι,
γη κι ουρανό µεµιάς θα γέµιζε µε τη µοσκοβολιά του.
Μ' αυτό το πάγκαλο της άλειψε κορµί, µετά εχτενίστη,
κι έπειτα πλέκει µε τα χέρια της στραφταλιστές πλεξούδες,
θεϊκές, πανώριες, απ' τ' αθάνατο να κρέµουνται κεφάλι.
Θεϊκό µαντί κατόπι εφόρεσε, που 'χε η Αθηνά φασµένο
δουλεύοντας το για χατίρι της µε περισσά κεντίδια,


και µε χρυσά στο στήθος στέριωνε ψηλά θηλυκωτήρια.
Τη ζώνη που εκατό τη στόλιζαν φούντες τρογύρα εζώστη,
και σκουλαρίκια πέρασε έπειτα στα τρυπηµένα αφτιά της,
τρίπετρα, µόρικα, που η χάρη τους στραφτάλιζε περίσσια.
Φοράει κεφαλοπάνι η αρχόντισσα θεά από πάνω ακόµα,
αφόρετο, πανώριο, κάτασπρο, καθώς του γήλιου η λάµψη,
και µε σαντάλια πόδεσε όµορφα τ' αστραφτερά της πόδια.
Κι ως έτσι το κορµί της στόλισε κάθε λογής, προβαίνει

έξω απ' την κάµαρα, και κράζοντας την Αφροδίτη οµπρός της,
µακριά απ' τους άλλους τους αθάνατους, αυτά της λέει τα λόγια:
 «Θα το 'θελες αλήθεια, κόρη µου, σ' ό,τι θα πω ν' ακούσεις;

για θ' αρνηθείς, τι µες στα στήθη σου χολιας εσύ µαζί µου,
που τους Αργίτες παραστέκουµαι κι εσύ τους Τρώες συντρέχεις;»
Τότε η Αφροδίτη απηλογήθηκε, του ∆ία η θυγατέρα:
«Ήρα, θεά σεβάσµια, του τρανού του Κρόνου η θυγατέρα,
τι έχεις στο νου σου, πες, κι ολόκαρδα θα κάνω εγώ ό,τι θέλεις,
µονάχα να περνά απ' το χέρι µου και να µπορεί να γένει.»
Κι η Ήρα η σεβάσµια της απάντησε µε δόλο και της είπε:
«Τον πόθο δωσ' µου και τον έρωτα, που εσύ µ' αυτά, σα θέλεις,
όλους δαµάζεις τους αθάνατους και τους θνητούς ανθρώπους.
 Πηγαίνω εγώ να ιδώ στην τελείωση της γης της πολυθρόφας

τον Ωκεανό, των θεών τον πρόγονο, και την Τηθή τη µάνα,
που µε ανάθρεψαν και µε ανάστησαν στο αρχοντικό τους, σύντας
µε πήραν απ' τη Ρέα, σαν έριξεν ο ∆ίας ο βροντολάλος
κάτω απ' τη γη κι από τη θάλασσα την άκαρπη τον Κρόνο.
Σ' αυτούς πηγαίνω, τις ατέλειωτες µαλιές τους να διαλύνω·
τι πάει καιρός πολύς που αγκάλιασµα δε χαίρουνται ουδ' αγάπη·
χώρια κοιµούνται, τι έχουν µέσα τους ο ένας του άλλου µανιάσει.
Αν τώρα κάνω µε τα λόγια µου και πουν ν' αλλάξουν γνώµη,
ν' ανέβουν πάλε στο κλινάρι τους κι ερωτικά να σµίξουν,
 σ' αγάπη λέω θα µ' έχουν πάντα τους και σε τιµή κι οι δυο τους.»

Τότε η Αφροδίτη η αχνογελόχαρη της αποκρίθη κι είπε:
«Ουτε µπορώ κι ουδέ και πρέπει µου να σου αρνηθώ τη χάρη,
τι εσύ στου πρώτου απ' τους αθάνατους την αγκαλιά κοιµάσαι.»
Είπε, και λύνει από τον κόρφο της το στηθοπάνι, που 'χε
λογιώ λογιώ πλουµιά, κι απάνω του τα µάγια έσµιγαν όλα,
κι η αποθυµιά και τα γλυκόλογα της ερωτιάς κι η αγάπη
και το ξελόγιασµα, που πλάνεψε και µυαλωµένο ακόµα.
Κι ως µες στα χέρια της το απίθωσε, τούτα της λέει τα λόγια:
«Να, πάρε χώσε αυτό στον κόρφο σου το στηθοπάνι τώρα


το πλουµιστό, που είναι όλα µέσα του, και δίχως άλλο ξέρε
πως δε θα γύρεις µε ακατάφερτο το που 'χεις µες στο νου σου.»
Αυτά είπε, κι η Ήρα εχαµογέλασεν, η βοϊδοµάτα αφέντρα,

κι ως χαµογέλασε, στον κόρφο της το στηθοπάνι χώνει.
Τότε η θεά Αφροδίτη εγύρισε στο αρχοντικό της πίσω,
κι η Ήρα γοργά χιµάει, τ' ακρόκορφα του Ολύµπου παρατώντας·
την Πιερία και την πασίχαρη την Ηµαθία διαβαίνει
και των Θρακών των αλογάρηδων τα χιονισµένα εχύθη
βουνά, κορφή κορφή, κι ουδ' άγγιζε τη γη µε τα ποδάρια.
Από τον Άθω απά στη θάλασσα περνάει την κυµατούσα,
 φτάνει µετά στο κάστρο που όριζεν ο θείος ο Θόας, στη Λήµνο,

κι εκεί ανταµώνει µε του Θανάτου τον αδερφό, τον Ύπνο·
σφίγγεν το χέρι του, του µίλησε κι αυτά του λέει τα λόγια:
«Ύπνε, δυνάστη των αθάνατων και των ανθρώπων όλων,
σε πεθυµιά δικιά µου αν έστρεξες ποτέ, και τώρα πάλε
επάκουσέ µε, και τη χάρη σου θα τη θυµούµαι αιώνια.
Τ' αστραφτερά του ∆ία για κοίµισε κάτω απ' τα φρύδια µάτια,
µόλις εγώ πλαγιάσω δίπλα του, τον πόθο να χαρούµε'
και δώρο εγώ θρονί ακατάλυτο, πανώριο θα σου δώσω,
χρυσό, που ο γιος µου ο χεροδύναµος µε τέχνη θα σου φτιάσει,
 ο Ήφαιστος, να 'χει για τα λιόφωτο ποδάρια σου προσκάµνι,

να τ' ακουµπάς µαθές απάνω του στα ξεφαντώµατα σου.»
Κι ο Ύπνος ο ολόγλυκος της µίλησε κι άπηλογιά της δίνει:
«Ήρα, θεά σεβάσµια, του τρανού του Κρόνου θυγατέρα,
άλλο θεό αναιώνιο αν µου 'λεγές να σου κοιµίσω τώρα,
θα το 'κανα εύκολα, κι ας ήτανε του ποταµού το ρέµα
του Ωκεανού, που η φύτρα εστάθηκε σ' ολάκερη την πλάση:
όµως το ∆ία δε θα τον ζύγωνα, το γιο του Κρόνου, κι ούτε
εγώ ποτέ µου θα τον κοίµιζα χωρίς την προσταγή του.
Κι άλλη φορά, θυµάσαι, σ' άκουσα, κι έβαλα τότε γνώση,
 τη µέρα από την Τροία που αρµένιζεν εκείνος, ο αντρειωµένος

υγιός του ∆ία, των Τρωών σαν πάτησε και ρήµαξε το κάστρο.
Χύθηκα τότε γύρα ολόγλυκος στου βροντοσκουταράτου
του ∆ία τα φρένα και τον κοίµισα' κι εσύ κακιά εσοφίστης.
δουλειά του γιου του, κι άγριο σίφουνα στη θάλασσα του ασκώνεις,
και ξεστρατίζοντας τον πέταξες στης Κως το αρχοντονήσι,
µακριά απ' τούς φίλους του. Κι ως ξύπνησε, µανιάζοντας ο ∆ίας
κι άλλους θεούς µες στο παλάτι του βροντοχτυπούσε, ωστόσο
ζητούσε εµένα χώρια' κι άφαντο θα µ' έριχνε απ' τα ουράνια
στο κύµα, η Νύχτα αν δε µε γλίτωνε, που όλους, θεούς κι ανθρώπους,


δαµάζει. Αυτή µε δέχτη, ως έφευγα. Κι ο ∆ίας, και θυµωµένος,
κρατήθη, τη γοργή µη θέλοντας τη Νύχτα να πικράνει.

Τώρα άλλη θέλεις ανηµπόρετη δουλειά να ξανακάνω.»
Και τότε η σεβαστή του απάντησε βοϊδοµάτη Ήρα κι είπε:
«Ύπνε, όλα τούτα εσύ στα φρένα σου τι τ' αναδεύεις τώρα;
ο βροντολάλος ∆ίας, φαντάζεσαι, τους Τρώες θα διαφεντέψει
σαν όπως για το γιο του εθύµωσε τον Ηρακλή µαζί µας;
"Έλα, και κάποια εγώ απ' τις νιότερες λέω να σου δώσω Χάρες,
που ταίρι σου ακριβό να κράζεται και να γενεί δικιά σου,
την Πασιθέα, που εσύ τη ρέγεσαι µέρα και νύχτα πάντα.»
 Αυτά είπε, κι ο Ύπνος αναγάλλιασε κι απηλογιά της δίνει:

«Οµπρός, όρκίσου µου στο ανέσπλαχνο νερό της Στύγας τώρα,
το 'να σου χέρι απάνω βάνοντας στη γη την πολυθρόφα,
στη λαµπαδούσα το άλλο θάλασσα, να µας γενούν µαρτύροι
Όλοι οι θεοί που ζουν στα Τάρταρα βαθιά, στον Κρόνο γύρω,
αλήθεια κάποιαν απ' τις νιότερες πως θα µου δώσεις Χάρες,
την Πασιθέα, που τόσο ρέγοµαι µέρα και νύχτα πάντα.»
Αυτά είπε, και το λόγο του άκουσεν η κρουσταλλόχερη Ήρα,
κι ορκίστη στους θεούς ως ήθελε, µε τ' όνοµά τους όλους,
που βρίσκουνται βαθιά στα Τάρταρα και που τους λεν Τιτάνες.
 Και σαν ορκίστη και ξετέλεψε τον όρκο της, αφήκαν

της Λήµνος και της Ίµπρος φεύγοντας το κάστρο, και κίνησαν
σε καταχνιά κρυµµένοι, γρήγορα το δρόµο να τελέψουν.
Φτάνουν στην Ίδα την πολύπηγη, των αγριµιών τη µάνα,
και στο Λεχτό τη θάλασσα άφησαν και στη στεριά πάτησαν
και σειούνταν οι κορφές, ως όδευαν, των δέντρων κάτωθέ τους.
Έχει, του ∆ία το µάτι θέλοντας να µην τον πάρει, εστάθη
ο Ύπνος, και σ' έλατο σκαρφάλωσε πανύψηλο, που τότε
στην Ίδα εφύτρωνε κι υψώνουνταν ολόρθο στον αιθέρα.
Κει πάνω εκάθισε µες στου έλατου κρυµµένος τα κλωνάρια,
 παρόµοιος µε πουλί στριγγόφωνο, που στα βουνά φωλιάζει

και που οι θνητοί το λένε κύµιντη κι οι αθάνατοι χαλκίδα.
Κι η Ήρα κινάει και φτάνει γρήγορα στης αψηλής της Ίδας
το Γάργαρο' κι ο ∆ίας την ξέκρινεν ο νεφελοστοιβάχτης.
Κι όπως την είδε, ο πόθος του 'ζωσε µεµιάς βαθιά τα σπλάχνα,
τρανός, σαν τότε που πρωτόσµιξαν και στο κλινάρι απάνω
συχνά φιλί κι αγκάλη εχαίρουνταν κρυφά από τους γονιούς τους.
Πήγε λοιπόν κι οµπρός της στάθηκε κι αυτά της λέει τα λόγια:
«Ήρα, τι τάχα από τον Όλυµπο σ' έχει εδώ πέρα φέρει;
Αµάξι δε θωρώ µηδ' άλογα, για ν' ανεβείς να φύγεις.»

 Κι η Ήρα η σεβάσµια του αποκρίθηκε µε πονηριά και του 'πε:

«θέλω να πάω να ιδώ στην τελείωση της γης της πολυθρόφας
τον Ωκεανό, των θεών τον πρόγονο, και την Τηθή τη µάνα,
που µε ανάθρεψαν στο παλάτι τους και µε χαϊδαναστήσαν.
Σ' αυτούς πηγαίνω, τις ατέλειωτες µαλιές τους να διαλύνω'
τι πάει καιρός πολύς που αγκάλιασµα δε χαίρουνται ουδ' αγάπη'
χώρια κοιµούνται, τι έχουν µέσα τους ο ένας του άλλου µανιάσει.
Τ' άτια µου τώρα στης πολύπηγης της Ίδας µε προσµένουν
τη ρίζα, πάνω κι από θάλασσες κι από στεριές να τρέξουν.
Όµως για σένα από τον Όλυµπο φτάνω εδώ πέρα τώρα,
 µην τύχει και θυµώσεις έπειτα, στο αρχοντικό αν ερχόµουν -

του Ωκεανού του βαθιορέµατου χωρίς να το κατέχεις.»
και τότε ο ∆ίας της αποκρίθηκεν ο νεφελοστοιβάχτης:
«Ήρα, για πέρα εκεί κι αργότερα µπορείς να ξεκινήσεις·
µον' έλα τώρα να πλαγιάσουµε, τον πόθο να χαρούµε.
Ποτέ θνητής γυναίκας έρωτας για και θεάς ως τώρα
τόσο στα στήθη µου δε φούντωσε να πνίξει την καρδιά µου·
µηδέ και τότε σαν αγάπησα του Ιξίονα τη γυναίκα,
που τον Πειρίθοο γιο µου εχάρισε, θεό στη φρονιµάδα'
µηδέ και σαν τη λιγναστράγαλη ∆ανάη, τη θυγατέρα
 του Ακρίσιου, αγάπησα, που µου 'κανε τον ξακουστό Περσέα'

µηδέ του κοσµολόητου Φοίνικα την κόρη ως αγαπούσα,
που το Ραδάµανθη µου εγέννησε και τον ισόθεο Μίνω'
µηδέ και τη Σεµέλη επόθησα και την Αλκµήνη τόσο,
που η πρώτη εγέννησε το ∆ιόνυσο, χαρά στην οικουµένη,
τον Ηρακλή στη Θήβα η δεύτερη, δικό µου γιο αντρειωµένο'
κι ουδέ τη ρήγισσα τη ∆ήµητρα την οµορφοµαλλούσα,
για τη Λητώ την κοσµοξάκουστη για και την ίδια εσένα,
σαν όσο πόθο κι όσον έρωτα για σένα νιώθω τώρα.»
Κι η Ήρα η σεβάσµια του αποκρίθηκε µε πονηριά και του 'πε:
 «Υγιέ του Κρόνου τροµερότατε, τι λόγια αυτά που κρένεις;"

Αλήθεια θέλεις να πλαγιάσουµε, τον πόθο να χαρούµε
στης Ίδας τις κορφές, που φαίνουνται τρογύρα αλάργα ολούθε;
και τι θα γίνει αν ως κοιµόµαστε µας δει αναιώνιος κάποιος
θεός, και σ' όλους τους αθάνατους να το προφτάσει τρέξει;
Όχι, δε γίνεται, απ' την κλίνη σου να σηκωθώ και πίσω
έτσι να φτάσω στο παλάτι σου' ντροπή µεγάλη θα 'ταν.
Μ' αν είναι τόσος τώρα ο πόθος σου κι αν τόσο αλήθεια θέλεις,
έχεις θαρρώ δικιά σου κάµαρα, χτισµένη από το γιο σου
τον Ήφαιστο, που πόρτες στέριωσε γερές στους παραστάτες·

 κει πέρα ας πάµε να πλαγιάσουµε, µια και ζητάς αγκάλη.»

και τότε ο ∆ίας της αποκρίθηκεν ο νεφελοστοιβάχτης:
«Ήρα, κανείς θεός, µη σκιάζεσαι, µήτε θνητός δεν είναι
για να µας δει· µε τέτοιο σύγνεφο χρυσό θα σε σκεπάσω,
που µήτε ο γήλιος διαπερνώντας το βαθιά ως εµάς να φτάσει,
µε όσο κι αν έχει φως και δύναµη να διαπερνάει τα πάντα.»
Αυτά είπε ο ∆ίας, και τη γυναίκα του στην αγκαλιά του παίρνει,
κι η γης η θεία χορτάρι νιόβλαστο φυτρώνει κάτωθέ τους,
σαφράνια και τριφύλλια ολόδροσα και κρίνους και ζουµπούλια,
πυκνά, απαλά, που ανακρατούσαν τους, το χώµα µην αγγίξουν.
 Κει µέσα τότε οι δυο τους έγειραν, σε σύγνεφο κρυµµένοι,

χρυσό, πανώριο, κι αργοστάλαζε στραφταλιστή η δροσιά του.
Έτσι γλυκά ψηλά στο Γάργαρο κοιµόταν ο Πατέρας,
σκλάβος στον ύπνο και στον έρωτα, στην αγκαλιά της Ήρας·
κι ο Ύπνος ο ολόγλυκος στ' Αργίτικα γοργά καράβια τρέχει,
το µήνυµα να πάει στον άρχοντα της γης, τον Κοσµοσείστη·
κι ως στάθη πλάι του, µε ανεµάρπαστα του συντυχαίνει λόγια:
« Μη στέκεις, Ποσειδώνα, σύντρεξε πια τώρα τους Αργίτες·
ας είναι και για λίγο, δώσε τους τη νίκη, όση ώρα ακόµα
κοιµάται ο ∆ίας' τι εγώ του σκέπασα µε ύπνο απαλό τα φρένα,
 κι η Ήρα απ' την άλλη τον ξεγέλασε, µαζί της να πλαγιάσει.»

Ως είπε αυτά, στων πολυξάκουστων θνητών τις χώρες φεύγει'
κι εκείνος, κεντρισµένος πιότερο να δώσει χέρι τώρα
στους ∆αναούς, µεµιάς επήδηξε και στους προµάχους κράζει:
«Αργίτες, τι; ξανά θ' αφήσουµε στον Έχτορα τη νίκη,
για να πατήσει τα καράβια µας, να δοξαστεί περίσσια;
Έτσι φωνάζει αυτός και πέτεται, τον Αχιλλέα θωρώντας
στα πλοία τα βαθουλά να κάθεται µε µανιασµένα σπλάχνα.
Μα ούτε κι αυτόν θ' αποζητήσουµε και τόσο, εµείς µονάχα
να κρατηθούµε αντρίκεια, δίνοντας ο ένας του άλλου κουράγιο.


Μα τώρα ελάτε, οµπρός, το λόγο µου ν' ακούσουµε όλοι θέλω:
Τα πιο τρανά φορέστε που 'χουµε, τα πιο γερά σκουτάρια,
χώστε σε κράνη τα κεφάλια σας στραφταλιστά, κι ακόµα
φουχτώστε µες στις απαλάµες σας τα πιο µακριά κοντάρια,
κι οµπρός, εγώ το δρόµο ανοίγω σας! Του Πρίαµου ο γιος αλήθεια
δε θα κρατήσει οµπρός µας, ο Έχτορας, µε όσην ορµή κι αν έχει.
Κι αν ένας αντρειανός στον ώµο του µικρό κρατάει σκουτάρι,

ας το περάσει ενού αχαµνότερου και πιο τρανό ας φορέσει.»
Είπε, κι αυτοί, γρικώντας, πρόθυµα συνάκουσαν το λόγο'
κι οι βασιλιάδες, ο Αγαµέµνονας ατός του κι ο Οδυσσέας
 µε το ∆ιοµήδη τους παράταζαν, και λαβωµένοι ας ήταν

και τρέχοντας ολούθε τ' άρµατα συνάλλαζαν, να βάλει
καλά ο καλός, και τ' αχαµνότερα του πιο αχαµνού να δώσει.
και το χαλκό ως ντύθηκαν ποτ άστραφτε τρογύρα απ' τα κορµιά τους,
κινούν, κι ο Ποσειδώνας άνοιγε το δρόµο ο κοσµοσείστης,
το άγριο µακρύ σπαθί στο χέρι του το δυνατό κρατώντας,
που ειν' ίδιο αστροπελέκι, κι άνθρωπος δεν το βαστά κανένας
να το αντικρίσει µες στον πόλεµο' τροµάρα τον πλακώνει.
Κι από την άλλη ο µέγας Έχτορας παράταζε τους Τρώες.
Σφαγή ξάναψαν τότε ανήµερη κι αµάχη ο Ποσειδώνας
 ο γαλαζόχαιτος κι ο αντρόκαρδος του Πρίαµου γιος στον κάµπο,

τους Τρώες ο δεύτερος συντρέχοντας κι ο πρώτος τους Αργίτες.
Κι η θάλασσα µεµιάς τ' Αργίτικα πληµµύρισε καλύβια
και τ' άρµενα, κι αυτοί χτυπιόντουσαν µε αλαλητό µεγάλο.
Τόσο δε βόγγει ουδέ της θάλασσας το κύµα άπα στην ξέρα,
βαθιά απ' το πέλαο που το σήκωσε βοριάς δριµύς φυσώντας'
µηδέ η φωτιά, που ξάφνου εκόρωσε σε όρος απάνω, τόσο
τριζοµανάει στο λόγγο, ως ρίχτηκε πολλά να κάψει δέντρα'
τόσο δε σκούζει µήτε κι ο άνεµος σε δρυς ψηλούς φυσώντας,
τότε που µε όλη του τη δύναµη µανιάζοντας µουγκρίζει,
 όσην οι Τρώες κι οι Αργίτες έβγαλαν φωνή, καθώς χιµούσαν

ο ένας στον άλλο απάνω σκούζοντας µε χουγιαχτά µεγάλα.
Ο Έχτορας πρώτος τότε ο αντρόκαρδος στον Αίαντα ρίχνει απάνω
µε το κοντάρι, αντίκρυ ως έστρεφε, κι ανέσφαλτα τον βρήκε
κει που τα δυο λουριά στο στήθος του, του σκουταριού του το 'να
και του σπαθιού του ασηµοκάρφωτου, σταύρωναν τεντωµένα.
Έτσι γλιτώνει, µα τον Έχτορα θυµός τον συνεπηρε,
που η γρήγορη ριξιά του ξέφυγε του κάκου από τα χέρια,
και πίσω έχώθη στους συντρόφους του, του Χάρου να ξεφύγει.
Κι ο µέγας Αίαντας, όπως έφευγεν, ο γιος του Τελαµώνα,


απ' τα κοτρόνια που αντιστύλωναν τα γρήγορα καράβια,
κι ως πολεµούσαν, µες στα πόδια τους σωρός κυλούσαν, παίρνει
και ρίχνει απάνω απ' το σκουτάρι του, πλάι στο λαιµό, στο στήθος,
κι η πέτρα ως σβούρα στριφογύριζεν, απάνω του ως χιµούσε.

Πώς ξεπατώνει δρυ απ' τις ρίζες του του ∆ία τ' αστροπελέκι',
και µυρωδιά από θειάφι γύρα του βαριά πολύ αναδίνει'
και δίπλα εκεί κανείς αν βρέθηκε, παράλυσε θωρώντας,
τ' είναι άγριο πράµα τ' αστροπέλεκο του τρανού ∆ία σαν πέφτει'
παρόµοια κι ο Έχτορας σωριάστηκε µεµιάς στη σκόνη χάµω.
Φεύγει απ' το χέρι το κοντάρι του, του πέφτει και σκουτάρι
 και κράνος, και βρόντηξαν γύρα του τα ολόχαλκα άρµατά του.

Κι οι γιοί των Αχαιών εχύθηκαν µε χουγιαχτά, θαρρώντας
θα τον τραβήξουν πίσω, κι έριχναν χαλάζι τα κοντάρια.
Μα µήτε από µακριά δε µπόρεσε µήτε κοντά κανένας
το ρήγα να λαβώσει' τι έτρεξαν οι πιο αντρειωµένοι γύρα
και στάθηκαν, ο θείος ο Αγήνορας κι ο Σαρπηδόνας, ρήγας
των Λυκιωτών, κι ο Γλαύκος ο άψεγος κι ο Αινείας κι ο Πολυδάµας.
Κι από τους άλλους δεν τον άφησε µηδ' ένας, µον' µπροστά του
τα στρογγυλά σκουτάρια επύργωσαν κι οι σύντροφοι τον πήραν
στα χέρια, αλάργα από τον πόλεµο, στα γρήγορα ώσπου φτάσαν
 αλόγατά του, πίσω που 'στεκαν απ' της σφαγής την άψη,

µπροστά στο αµάξι τους τ' ολόπλουµο, κι ο αµαξολάτης δίπλα.
Στο κάστρο τώρα αυτόν τον έσερναν στα βογγητά του µέσα'
µα σύντας φτάσαν στου ωριορέµατου του ποταµού τον πόρο,
στου Σκάµαντρου του βαθιοστρόβιλου, που γιος του ∆ία λογιόταν,
στη γη απ' τ' αµάξι τον κατέβασαν, κι ως µε νερό από πάνω
τον περεχύσαν, πήρε ανάσαση και του άνοιξαν τα µάτια'
κάθισε τότε απά στα γόνατα και µαύρο εξέρασε αίµα,
µετά ξανά στη γης ανάγειρε, και νύχτα του σκεπάζει
µαύρη τα µάτια, τι απ' το χτύπηµα δεν του 'χε φύγει ο πόνος.
 Κι οι Αργίτες απ' τη µάχη ως ξέκριναν τον Έχτορα να φεύγει,

µε νέαν ορµή διψώντας πόλεµο πάνω στους Τρώες χύθηκαν.
Ο Αίαντας τότε, ο γοργοπόδαρος υγιός του Οϊλέα, πιο απ' όλους
µπροστά πηδάει, στο Σάτνιο ρίχνοντας µε µυτερό κοντάρι,
το γιο του Ηνόπου' από πανέµορφη νεράϊδα γεννηµένο
τον είχε, τότε που βουκόλευε στου Σατνιόη τους όχτους.
Κι ως τώρα ο γιος του Οϊλέα τον ζύγωσε, τρανός κονταροµάχος,
πα στο λαγγόνι τον εχτύπησε και τον ξαπλώνει χάµω'
κι οι Τρώες κι οι Αργίτες γύρω του άναψαν πεισµατωµένη µάχη.
Κι ο Πολυδάµας ο πολέµαρχος να τον γλιτώσει τρέχει,


του Πάνθου ο γιος, και τον Προθήνορα χτυπάει δεξιά στον ώµο,
το γιο του Αρήλυκου' κι επέρασε τον ώµο το κοντάρι,
κι αυτός στη γη εσωριάστη σφίγγοντας το χώµα στις παλάµες.

Φώναξε τότε ο Πολυδάµαντας µε περισσό καµάρι:
«Θαρρώ και πάλε δεν σφεντόνισε του κάκου το κοντάρι
του γιου του Πάνθου του αντροδύναµου το σιδερένιο χέρι!
Κάποιος Αργίτης λέω το δέχτηκε µες στο κορµί, και τώρα
πάνω σ' αυτό ακουµπώντας κίνησε να πάει στον Κάτω Κόσµο.»
Είπε, κι οι Αργίτες βαριοκάρδισαν το λόγο του ν' ακούσουν,
όµως τον Αία πιο απ' όλους άγγιξε βαθιά, τον αντρειωµένο
 το γιο του Τελαµώνα, τι έπεσε στο πλάι του ο σκοτωµένος·

κι ως έφευγεν εκείνος, του 'ριξε το αστραφτερό κοντάρι.
Μα ο Πολυδάµας µ' ένα πήδηµα λοξό του µαύρου Χάρου,
ξεγλίτωσε, κι ο γιος του Αντήνορα το δέχτη στο κορµί του,
ο Αρχέλοχος· τι αυτόν οι αθάνατοι λογιάσαν να χαλάσουν.
Τον βρήκε εκεί που ο σβέρκος έσµιγε την κεφαλή, στο απάνω
σφοντύλι, και µεµιάς του εθέρισε τα δυο µεγάλα νεύρα.
Στο χώµα εκύλησαν, ως έπεφτε, κεφάλι, στόµα, µύτη,
πολύ πιο πριν στη γη τα γόνατα και τ' αντικνήµια αγγίξουν.
Κι ο Αίας στον άψεγο αντιφώναξε τον Πολυδάµα τότε:
 «Στοχάσου τώρα, Πολυδάµαντα, και πες µου την αλήθεια:

∆ε σοζυγιάζει τον Προθήνορα τούτος εδώ που εχάθη;
Από αχαµνή γενιά δε φαίνεται, µηδέ αχαµνός κι ατός του·
αδέρφι θα 'λεγα του Αντήνορα του αλογατά πως είναι,
µπορεί και γιος, τι εκείνου πιότερο τη φαµελιά θυµίζει.»
Είπε, κι αλήθεια τον κατάλαβε, κι οι Τρώες επικραθήκαν
και τότε ο Ακάµαντας τον Πρόµαχο χτυπά µε το κοντάρι,
τον αδερφό να σώσει, που έσερνεν απ' το ποδάρι εκείνος·
κι ευτύς όλο καµάρι ο Ακάµαντας σέρνει φωνή µεγάλη:
«Αργίτες, που όλο ξεφωνίζετε κι όλο φοβέρες είστε,


εµάς µονάχα λέω τα βάσανα κι οι πίκρες δε θα δέρνουν,
µον' κάπου κάπου θα σκοτώνεστε κι εσείς µε τη σειρά σας.
Για δέστε τώρα πώς ο Πρόµαχος κοιµάται δαµασµένος
απ' το κοντάρι µου, αξεπλέρωτος πολληώρα του αδερφού µου
να µη σταθεί ο χαµός. Καθένας µας γι' αυτό παρακαλιέται,
κάποιον δικό ν' αφήσει, το αίµα του να πάρει πίσω πάλε.»
Είπε, κι οι Αργίτες βαριοκάρδισαν το λόγο του ν' ακούσουν,
µ' απ' όλους πιότερο ο αντροδύναµος Πηνέλαος επειράχτη,
και πέφτει απάνω στον Ακάµαντα' µα τον ξεφεύγει ετούτος

το βασιλιά Πηνέλαο, ως χύνουνταν κι αυτός τον Ιλιονέα,
 του βαριοκοπαδάρη Φόρβαντα βρίσκει το γιο, που απ' όλους

τους Τρώες ο Ερµής αγάπα πιότερο και του 'χε βιος χαρίσει,
κι είχεν υγιό από τη γυναίκα του τον Ιλιονέα µονάχα.
Κάτω απ' το φρύδι τον επέτυχε, στη ρίζα του µατιού του,
και το βολβό του βγάζει' επέρασε το µάτι το κοντάρι,
και στο κεφάλι πίσω επρόβαλε, κι αυτός τα χέρια ανοίγει
και πέφτει' κι ο Πηνέλαος σέρνοντας το κοφτερό σπαθί του
του το κατέβασε κατάσβερκα, κι αντάµα µε το κράνος
την κεφαλή στη γη του επέταξε, και το τρανό κοντάρι
µέσα στο µάτι ακόµα εβρίσκουνταν σαν παπαρούνα τότε
 στους Τρώες το σήκωσε και το 'δειξε, και λέει µε περηφάνια:

« Τρεχάτε οι Τρώες και δώστε µήνυµα στον κύρη και στη µάνα
του αντρόκαρδου Ιλιονέα, στο σπίτι τους ν' ασκώσουν µοιρολόγι'
τι όµοια το ταίρι και του Πρόµαχου, του γιου του Αλεγηνόρου,
δε θα χαρεί ποτέ τον άντρα της από την Τροία φτασµένο,
των Αχαιών οι γιοι σα γύρουµε µε τα καράβια πίσω.»
Αυτά είπε, κι όλους τότε σύγκορµη τους έκοψε τροµάρα,
κι ο καθανείς τους γύρα εκοίταζε, του Χάρου να ξεφύγει.
Πέστε µου τώρα, Μούσες, που 'χετε τον Όλυµπο παλάτι,
σαν ποιος Αργίτης, ως τους έγειρε τη νίκη ο Κοσµοσείστης,
 αρµατωσιές του οχτρού µατόβαφες δικές του επήρε πρώτος;

Πρώτος ο µέγας Αίαντας χτύπησεν, ο γιος του Τελαµώνα,
τον Ύρτιο, που ήταν των αντρόκαρδων Μυσών τρανός ρηγάρχης'
κι ο Αντίλοχος µετά το Μέρµερο σκοτώνει και το Φάλκη'
το Μόρη και τον Ιπποτίωνα ρίχνει ο Μηριόνης κάτω,
τον Περιφήτη και τον Πρόθωνα στη γη ξαπλώνει ο Τεύκρος'
κι ο γιος του Ατρέα τον Υπερήνορα το ρήγα στο λαγγόνι
χτυπάει' βαθιά ο χαλκός, τα σπλάχνα του ξεσκίζοντας, εχώθη,
και µέσα απ' την πληγή που ανοίχτηκε χιµάει γοργά η ψυχή του
να φύγει, και σκοτάδι εσκέπασε θολό τα δυο του µάτια.
 Μα οι πιο πολλοί απ' τον Αία, το γρήγορον υγιό του Οϊλέα, χάθηκαν

τι άλλος κανείς δεν του παράβγαινε, σαν έπαιρνε κυνήγι
αντρών φουσάτα που διασκόρπισαν, από το ∆ία σκιαγµένα.
Ραψωδία Ο

Ιλιάδας Ο
Μετάφραση: Ν. Καζαντζάκη - Ι.Θ. Κακριδή
-Ο- Μα τα παλούκια πια σα διάβηκαν και το χαντάκι πέρα

µες στο φευγιό τουςκι απ' τ' Αργίτικα τα χέρια πλήθιοι έπεφταν
κει που 'χαν στήσει πρίν τ' αµάξια τους στάθηκαν και πρόσµεναν
χλωµοί απ' το φόβο εκείνοι τρέµοντας. Κι ο ∆ίας ξυπνάει στην ώρα
δίπλα στην Ήρα τη χρυσόθρονη, πα στην κορφή της Ίδας.
Πετάχτη ορθός ευτύς κι αντίκρισε τους Τρώες και τους Αργίτες,
εκείνοι να τσακίζουν τρέµοντας, κι οι ∆αναοί ξοπίσω
να τους χτυπούν, κι ο ρήγας δίπλα τους να στέκει Ποσειδώνας.
Κι είδε τον Έχτορα που εκοίτουνταν στον κάµπο, απ' τους συντρόφους
 τριγυρισµένος, ανασαίνοντας βαριά, ξεπνοισµένος,

κι αίµα ξερνώντας, τι δεν του 'ριξεν ο πιο αχαµνός Αργίτης.
Τον πόνεσε ως τον είδε των θνητών και των θεών ο κύρης,
κι όλος θυµό στην Ήρα εµίλησε στραβοκοιτάζοντας την:
« Εσένα οι τέχνες οι παµπόνηρες, Ήρα στριµµένη, έβγαλαν
το θείο τον Έχτορα απ' τον πόλεµο και τσάκισαν τ' ασκέρι.
Θαρρώ πως πρέπει αυτές τις άσκηµες δουλειές να µου πλερώσεις
πιο πρώτα εσύ, κι αστραποπέλεκο να ρίξω να σε κάψω.
Για δε θυµάσαι όντας σε κρέµασα ψηλάθε, κι απ' τα πόδια
δυο αµόνια σου 'δεσα, και σου 'σφιξα µ' ένα σκοινί τα χέρια
 ασύντριφτο, χρυσό, και συ έµεινες να κρέµεσαι στα νέφη

και στον αιθέρα; Κι απ' τον Όλυµπο ψηλά βαρυγκοµούσαν
όλοι οι θεοί, µα δεν εδύνουνταν να' ρθουν και να σε λύσουν'
γιατί όποιον άρπαζα τον τίναζα ψηλάθε απ' το κατώφλι,
ως πού στη γη να φτάσει ξέψυχος· µα κι έτσι µε κρατούσε
δίχως σωµό ο καηµός που µ' έτρωγε για του Ηρακλή τα πάθη,
αυτόν πού εσύ φουρτούνα ασκώνοντας µε το Βοριά βοηθό σου
µες στο άγριο πέλαγο τον έσπρωξες για να χαθεί κει πέρα,
κι απέ τον πήγες ξεστρατίζοντας στης Κως τ' αρχοντονήσι.
Μα τότε εγώ από κεί τον γλίτωσα και τον γυρίζω πίσω


µετά από τόσα µύρια βάσανα στο αλογοθρόφο το Άργος.
Ν' αφήσεις πια τα ξεπλανέµατα, γι'αυτό σου τα θυµίζω,
πως δε φελούν να ξέρεις ο έρωτας κι οι αγκάλες, που απ' τους άλλους
θεούς µακριά εδώ πέρα εχάρηκες, για να µε ξεπλανέψεις.»
Αυτά είπε, κι η σεβάσµια ετρόµαξε βοϊδοµάτη Ήρα τότε,
και κράζοντας τον µε ανεµάρπαστα του συντυχαίνει λόγια:

« Βάζω τη Γη κι απάνω τ' άσωστα τα ουράνια εγώ µαρτύρους,
βάζω της Στύγας τα κρεµάµενα νερά, που από τους όρκους
ο πιο τρανός µες στους τρισεύτυχους θεούς λογιέται πάντα,
το άγιο κεφάλι σου, του γάµου µας ακόµα το κλινάρι,
 που δίχως λόγο δε θα το 'βαζα στο στόµα εγώ ποτέ µου:

δεν είναι από δικιά µου βούληση ποθ ο Κοσµοσείστης τώρα
τους Τρώες τσακίζει και τον Έχτορα, και διαφεντεύει ετούτους.
Ή ίδια η καρδιά του λέω τον έσπρωξε σ' αυτό, και τους Αργίτες
µπροστά στα πλοία να βασανίζουνται σαν είδε, τους σπλαχνίστη.
Ωστόσο εγώ και κείνου θα 'λεγα να στρέξει τώρα, κι άλλη
απ' τη δικιά σου, Μαυροσύγνεφε, να µην οδεύει στράτα.»
Είπε, και τότε των αθάνατων και των θνητών ο κύρης
χαµογελώντας µε ανεµάρπαστα της συντυχαίνει λόγια:
«Αν απ' εδώ κι οµπρός, βοϊδοµάτη τρισέβαστη Ήρα, πάντα
 την ίδια στων θεών τη σύναξη βουλή ακλουθάς µε µένα,

ο Ποσειδώνας, κι αν θα το 'θελε να πάρει στράτες άλλες,
κατά που εµείς οι δυο θα ορίζαµε θ' άλλαζε ευτύς τη γνώµη.
Μα τώρα αληθινά αν µου µίλησες και δίχως δόλο, σύρε
µες στων αθάνατων τη σύναξη και φώναξε µου να 'ρθουν
την Ίριδα και τον Απόλλωνα τον τρανοσαγιτάρη'
κείνη να πάει στων χαλκοθώρακων των Αχαιών τ' ασκέρι,
στο ρήγα Ποσειδώνα µήνυµα να δώσει, από τη µάχη
να τραβηχτεί και στο παλάτι του ξανά να γύρει πίσω·
και πάλι ο Απόλλωνας τον Έχτορα στον πόλεµο να σπρώξει,
 καινούργια να του βάλει δύναµη, τους πόνους να του γιάνει,

που τώρα τυραννούν τα σπλάχνα του, και τους Αργίτες πίσω
να στρέψει, κι ως γυναίκες τρέµοντας στα πόδια να το βάλουν
κι όπως θα φεύγουν, στα πολύσκαρµα καράβια του Αχιλλέα
να πέσουν πάνω' τον ακράνη του θ' ασκώσει εκείνος τότε,
τον Πάτροκλο' κι αυτός απ' του Έχτορα θα πέσει το κοντάρι,
αφού χαλάσει πλήθος άγουρους οµπρός στο κάστρο πρώτα,
µέσα στους άλλους τον αντρόκαρδο το γιο µου Σαρπηδόνα.
Κι ο γαύρος Αχιλλέας, θυµώνοντας για κείνον, θα σκοτώσει
τον Έχτορα µετά απ' τ' Αργίτικα καράβια όλο πιο πίσω
 θα κάνω εγώ τους Τρώες να φεύγουνε, χέρι η Αθηνά ως να δώσει,

κι οι Αργίτες πια της Τροίας το απόγκρεµο ξεθεµελιώσουν κάστρο.
Μα ως τότε µήτε εγώ την όργητα θα παρατήσω, µήτε
άλλον θ' αφήσω απ' τους αθάνατους να σκέπει τους Αργίτες
δω πέρα, του Αχιλλέα το θέληµα πριν γένει απ' άκρη ως άκρη,

καθώς του το 'ταξα και του 'γνεψα µε το κεφάλι, τότε
που η Θέτιδα η θεά µου αγκάλιασε τα γόνα, να δοξάσω
τον Αχιλλέα παρακαλώντας µε τον καστροκαταλύτη.»
Αυτά είπε, και το λόγο του άκουσεν η κρουσταλλόχερη Ήρα,
κι απ' τα βουνά της Ίδας έδραµε στον Όλυµπο το µέγα.
 Πώς ταξιδεύει ενούς η θύµηση, που έχει γυρίσει χώρες

πολλές, και στη στιγµή στοχάζεται µες στα βαθιά του φρένα
,,να 'µουν εκεί, για αλλού, και του περνούν περίσσια απ' το κεφάλι'
όµοια γοργά πετώντας έφτασε κι η Ήρα η σεβάσµια τότε
πα στον απόγκρεµο τον Όλυµπο και βρήκε στο παλάτι
του ∆ία µαζί όλους τους αθάνατους θεούς, κι αυτοί, ως την είδαν,
µε ορµή σκωθήκαν χαιρετώντας τη µε το κρασί στο χέρι.
Μ' αυτή τους άλλους όλους άφησε, και παίρνει το ποτήρι
της ροδοµάγουλης της Θέµιδας, που έτρεξε οµπρός της πρώτη
και κράζοντας τη µε ανεµάρπαστα της συντυχαίνει λόγια:
 «Ήρα, τι τρέχει κι ήρθες; Φαίνεσαι περίσσια συχυσµένη·

πολύ του Κρόνου ο γιος, το ταίρι σου, θα σ' έχει λέω τροµάξει.»
Και τότε απηλογιά της έδωσεν η κρουσταλλόχερη Ήρα:
« Μη µου ζητάς να µάθεις, Θέµιδα, το ξέρεις δα κι ατή σου,
πόσο σκληρή καρδιά κι αµάλαχτη στα στήθια εκείνος κλείνει.
Μα κάµε αρχή, µες στο παλάτι µας ξανά οι θεοί να πάρουν
να τρων, κι εσύ µε τους αθάνατους τους άλλους θα τ' ακούσεις.
σαν τι αδικίες ο ∆ίας σοφίστηκε να κάνει' λέω µε τούτες
δε θα χαρεί κανείς στα φρένα του, µήτε θνητός και µήτε
θεός, γλυκό ψωµί κι αν έµεινε να χαίρεται κανένας!»
 Είπε, και κάθισε στο θρόνο της η πολυσέβαστη Ήρα,

κι οι άλλοι θεοί µεµιάς δαγκώθηκαν στο αρχοντικό του ∆ία'
κι εκείνη µε τα χείλια εγέλασε, µ' απά στα µαύρα φρύδια
το µέτωπο της δε γαλήνευε, κι αυτά τους λέει ξεσπώντας:
«Άµυαλοι εµείς, που µες στην τρέλα µας τα βάζουµε µαζί του!
Να του ριχτούµε ακόµα θέλουµε, ν' αφήσει αυτά που κάνει,
µε λόγια η και µεβιας' µ' αλάργα µας καθίζει αυτός, και διόλου
δε µας ψηφά, δε λογαριάζει µας' τι λέει πω ξεχωρίζει
µες σ' όλους τους θεούς στη δύναµη και στην αντρεία περίσσια.
Λοιπόν βαστάτε, στον καθένα µας ό,τι κακό κι αν κάνει.


Έτσι τον Άρη τώρα επλάκωσε λέω συφορά µεγάλη,
τι ο γιος του ο Ασκάλχφος στον πόλεµο σκοτώθηκε, που αγάπη

περίσσια του 'χεν ο Άρης ο άτροµος, γιατί 'ταν λέει δικός του.»
Αυτά είπε, κι ο Άρης τότε χτύπησε τα δυο γερά µεριά του
µε τ' ανοιχτά του χεροπάλαµα, και φώναξε θρηνώντας:
« Μη µου κακιώστε τώρα, αθάνατοι του Ολύµπου, αν τρέξω κάτω
στα πλοία τ' Αργίτικα, το θάνατο να γδικιωθώ του γιου µου,
κι ακόµα αν ειν' γραφτό αστροπέλεκο του ∆ία να µ' έβρει, αντάµα
µε τους νεκρούς κι εγώ να κοίτουµαι στο γαίµα και στη σκόνη.»
Αυτά είπε, και να ζέψουν τ' άτια του, το Φόβο και τον Τρόµο,
 προστάζει ευτύς, κι ατός του εφόρεσε τη στραφτερή του αρµάτα.

Έτσι ο θυµός του ∆ία θα πλήθαινε το δίχως άλλο τότε,
κι η µάνητα του στους αθάνατους πιο ανήλεη θα ξεσπούσε,
αν η Αθηνά, µην πάθουν τρέµοντας όλοι οι θεοί, απ' το θρόνο
δεν πεταγόταν, κει που κάθουνταν, να δράµει στο ξωπόρτι.
Από κεφάλι κι ώµους του 'βγαλε και κράνος και σκουτάρι,
και το χαλκό κοντάρι παίρνοντας απ' το γερό του χέρι
το στήνει ορθό, και βάλθηκε έπειτα τον Άρη να µαλώνει:
«Ξεφρενιασµένε εσύ, θεότρελε, χαµένος πας! Του κάκου
τα 'χεις τ' αφτιά κι ακούς. ∆ε σου 'µείνε ντροπή και νους καθόλου,
 Ή κρουσταλλόχερη δεν άκουσες το τι µας είπεν Ήρα,

που τον Ολύµπιο ∆ία παράτησε πριν λίγην ώρα κι ήρθε;
Για θέλεις συφορές αρίφνητες να πάθεις και να γύρεις
µε το στανιό ξανά στον Όλυµπο, κι ας καιγεται ή καρδιά σου,
και σε κακό να ρίξεις άµετρο και µας τους άλλους όλους;
Θα παρατήσει αυτός τους πέρφανους τους Τρώες και τους Αργίτες
και θα 'ρθει πίσω ευτύς στον Όλυµπο, και τις φωνές θα βάλει
βάζοντας χέρι αράδα σε όλους µας, για φταίµε για δε φταίµε.
Άσε λοιπόν σου λέω την όργητα για τον υγιό σου τώρα.
Κι άλλοι µαθές πολύ πιο κάλλιοι του στη δύναµη, στα χέρια,


νεκροί έχουν πέσει για θα πέσουνε' τι των ανθρώπων όλων
η φύτρα κι η γενιά δε γίνεται του Χάρου να γλιτώσει.»
Αυτά είπε, και στο θρόνο εκάθισε τον αντρειωµένον Άρη.
Κι η Ήρα φωνάζει στον Απόλλωνα να βγει µαζί της έξω,
κι η Ίριδα να 'ρθει, των αθάνατων θεών µαντατοφόρα·
και τότε λέει και µε ανεµάρπαστα τους συντυχαίνει λόγια:
«Στην Ίδα ο ∆ίας το γρηγορότερο να πάτε σας προστάζει,
κι όταν κει πέρα πια θα φτάσετε κι οµπρός στο ∆ία σταθείτε,
ό,τι προστάξει εκείνος κάνετε γοργά κι ό,τι ζητήσει.»

Η Ήρα η σεβάσµια σαν τους µίλησε, γυρνώντας στο θρονί της
 πάει και καθίζει, κι αµολύθηκαν εκείνοι οι δυο πετώντας.

Φτάνουν στην Ίδα την πολύπηγη, των αγριµιών τη µάνα,
και βρίσκουν στην κορφή του Γάργαρου το ∆ία το βροντολάλο,
κι όπως καθόταν, τον περίζωνε γύρα ευωδάτο νέφος.
Κι αυτοί στο ∆ία µπροστά εσταµάτησαν το νεφελοστοιβάχτη'
κι όπως εκείνος τους αντίκρισε, δε θύµωσε καθόλου
που πρόθυµα το λόγο του άκουσαν απ' τ' ακριβό του ταίρι,
και λόγια µίλησε άνεµάρπαστα στην Ίριδα πιο πρώτα:
Ίριδα, οµπρός, για τρέχα γρήγορα στο ρήγα Ποσειδώνα,
και τούτα να του πεις' µη γίνεσαι ψευτοµαντατοφόρα.
 Πες του ν' αφήσει πια τον πόλεµο και τη σφαγή, µε βιάση

στην άγια να µισέψει θάλασσα για στους θεούς τους άλλους.
Μ' αν δεν ακούσει αυτά που ορίζω του και πει να τ' αψηφήσει,
ας στοχαστεί καλά πρωτύτερα στο νου και στην καρδιά του,
µη δεν κρατήσει ως πέσω απάνω του, και δυνατός ας είναι'
τι πιο τρανός πολύ στη δύναµη θαρρώ απ' αυτόν πως είµαι,
και τον περνώ στα χρόνια. Τίποτα δεν το 'χει ωστόσο εκείνος
να µου µιλάει σαν ίσος κι όµοιος µου, που κι άλλοι µε τροµάζουν.»
Αυτά είπε, κι η ανεµόποδη Ίριδα γρικάει την προσταγή του,
κι απ' τα βουνά της Ίδας χύθηκε στην Τροία την άγια κάτω.
 Πώς όταν πέφτει από τα σύγνεφα χαλάζι κρύο για χιόνι,

απ' του βοριά του αιθερογέννητου το φύσηµα σπρωγµένο·
µε όµοιαν ορµή κι η γρήγορη Ίριδα πετώντας τότε φτάνει,
και στον τρανό, κοντά του τρέχοντας, µιλάει τον Κοσµοσείστη:
« Της Γης αφέντη γαλαζόχαιτε, του βροντοσκουταράτου
του ∆ία δω πέρα κάποιο µήνυµα σταλµένη σου 'χω φέρει.
Ν' αφήσεις πια τη µάχη επρόσταξε και τη σφαγή, µε βιάση
στην άγια να µισέψεις θάλασσα για στους θεούς τους άλλους.
Μ' αν δεν ακούσεις ό,τι ορίζει σου και πεις να τ' αψηφήσεις,
ατός του να 'ρθει εδώ φοβέριζε να χτυπηθεί µαζί σου.


Μον' φεύγα λέει το γρηγορότερο, µ' εκείνον µην τα βάζεις,
τι πιο τρανός πολύ στη δύναµη κατέχεις το πως είναι,
και σε περνά στα χρόνια. Τίποτα θαρρεί δεν το 'χεις όµως
να του µιλάς σαν ίσος κι όµοιος του, που κι άλλοι τον τροµάζουν.»
Μα ο Κοσµοσείστης τότε θύµωσε κι απηλογιά της δίνει:
«Ωχού, τα λόγια τρυ όλο ξέπαρση, κι ας ειν' τρανός, που θέλει,
µια κι είµαστε ίσοι, ν' αφεντεύει µε µεβιας, αθέλητα µου.

Τρεις αδερφοί απ' τον Κρόνο που 'µαστε, παιδιά της Ρέας κι οι τρεις µας,
πρώτος ο ∆ίας, κι εγώ, και των νεκρών ο ρήγας, ο Άδης, τρίτος,
σε τρία τον κόσµο τον µοιράσαµε, καθένας το δικό του'
 και κλήρο ως ρίξαµε, στη θάλασσα την αφρισµένη πέφτει

να µένω εγώ για πάντα, κι έλαχε στον Άδη το σκοτάδι,
και πήρε ο ∆ίας τα ουράνια τ' άσωστα µε σύγνεφα κι αιθέρα'
όµως η γη κι ο µέγας Όλυµπος είναι µαζί ολονώ µας.
Γι' αυτό κι εγώ στου ∆ία το θέληµα δε σκύβω το κεφάλι'
τρανός κι ας είναι, ας κάθεται ήσυχα σ' αυτό που του 'χει λάχει.
Κι ουδέ µε σκιάζουν οι φοβέρες του, του πεταµού δεν είµαι' :
και κάλλιο θα 'κανε τις κόρες του και τους υγιούς του εκείνος,
που έχει γεννήσει, να τους έβαζε µπροστά, να τους µαλώνει.
Εκείνοι ναι, θ' άκοϋγαν θέλοντας και µη τις προσταγές του.»
 Κι η ανεµοπόδα γρήγορη Ίριδα του απηλογήθη κι είπε:

«Της Γης αφέντη γαλαζόχαιτε, τα λόγια τούτα αλήθεια
στο ∆ία να φέρω, τόσο αράθυµα, πεισµατωµένα που 'ναι;
Για να τ' αλλάξεις θες; τι οι φρόνιµοι µπορεί κι αλλάζουν γνώµη.
Το ξέρεις, πάντα τους πρωτόγεννους συντρέχουν οι Ερινύες.»
Κι ο Ποσειδώνας τότε στράφηκε κι απηλογιά της δίνει:
« Πολύ σωστός ο λόγος, Ίριδα θεά, που µου 'πες τώρα'
µέγα αγαθό µε αποκρισάτορα να κρένεις µυαλωµένο.
Όµως βαρύς θυµός τα φρένα µου και την καρδιά πλακώνει,
ίδιο µοιράδι οι δυο µας να 'χουµε, τον ίδιο κλήρο, κι όµως
 πάντα να θέλει µε πικρόχολα να µε αποπαίρνει λόγια.

Μα τώρα εγώκι ας µου 'ρχεται άσκηµαστη γνώµη του θα κλίνω.
Κάποιο άλλο λόγο ωστόσο θα 'λεγα, κι όχι φοβέρα κούφια:
Αν το 'χει αυτός σκοπό, στο πείσµα µας, της Αθηνάς κι εµένα,
της Ήρας και του Ερµή και του Ηφαίστου του ρήγα, τη σπλαχνιά του
στην Τροία να δείξει την απόγκρεµη, κι ουδέ και στους Αργίτες
δόξα τρανή χαρίσει αφήνοντας να την πατήσουν, τότε
καλά ας το ξέρει, αγιάτρευτη όχτρητα θ' ανοίξει αναµεσό µας.»
Αυτά είπε ο Κοσµοσείστης, κι άφησε τους Αχαιούς κι εχώθη
στα κύµατα, κι ευτύς τον ένιωσαν το µισεµό του εκείνοι.


και τότε ο ∆ίας του Φοίβου εµίλησεν ο νεφελοστοιβάχτης:
«Kαι τώρα, Απόλλωνα, στον Έχτορα τον χαλκοκράνη τρέχα,
τι πια της Γης o αφέντης έφυγεν, ο Κοσµοσείστης, πέρα
στην άγια θάλασσα, γλιτώνοντας απ' τον αψύ θυµό µου.

Του τσακωµού µας το συντάραχο θα τον άκουγαν κι άλλοι,
όσοι θεοί που ζουν στα Τάρταρα, τρογύρα από τον Κρόνο.
Μα έτσι κι εγώ κι εκείνος βγαίνουµε πολύ πιο κερδεµένοι,
πού οµπρός στη συφορά που του 'ρχονταν τα χέρια µου εφοβήθη'
αλλιώς αύτη η δουλειά δεν τέλειωνε θαρρώ χωρίς ιδρώτα.
Μα πάρε εσύ το βροντοσκούταρο το κροσσωτό στα χέρια
 και κούνα το, να φύγουν τρέµοντας οι Αργίτες οι αντρειωµένοι'

κι ατός σου γνοιάσου, µακροδόξαρε, τον Έχτορα το γαύρο,
και ξύπνα εντός του ορµή ακατάλυτην, ωσόπου στο φευγιό τους
οι Αργίτες δίπλα στον Ελλήσποντο και στα καράβια φτάσουν.
Μετά µε λόγο και µε πράξη µου µονάχος θα φροντίσω,
το πώς οι Αργίτες απ' τα πάθη τους θα ξανασάνουν πάλε.»
Είπε, κι ο Φοίβος δεν παράκουσε του κύρη του το λόγο,
κι απ' το βουνό της Ίδας χύθηκε, γοργό θαρρείς γεράκι,
το πιο γοργό από τα πετούµενα, που κυνηγάει τις φάσσες·
και τον αντρόκαρδο τον Έχτορα, το γιο του Πρίαµου, βρίσκει
 να κάθεται, όχι πια να κοίτεται, τι ότι είχε συνεφέρει,

και τους δικούς του γύρα εγνώριζε' κι ίδρος και βαριανάσα
του 'χαν κοπεί, η βουλή ως τον στύλωνε του Βροντοσκουταράτου.
Κι ο µακροσαϊτευτής Απόλλωνας κοντά του εστάθη κι είπε:
«Έχτορα, υγιέ του Πρίαµου, ξέχωρα τι κάθεσαι απ' τους άλλους
δίχως πνοή, µακριά απ' τον πόλεµο; σαν τι κακό σε βρήκε;»
Και τότε ο κρανοσείστης Έχτορας µιλεί του αποσωσµένος:
« Ποιος είσαι εσύ, τρανέ µου αθάνατε, που στέκεις και ρωτάς µε;
∆εν το 'χεις µάθει που ως ερήµαζα στων Αχαιών τις πρύµνες
τους συντρόφους του, ο βροντερόφωνος µε χτύπησε Αίας στο στήθος
 µ' ένα βαρύ κοτρόνι κι έκοψε τη θρασεµένη αντρεία µου;

Κι είπα για µια στιγµή πως σήµερα τον Άδη θ' αντικρίσω
και τους νεκρούς, τι κιόλας ένιωθα φτερό ν' ανοιεί η ψυχή µου.»
Κι ο µακροσαϊτευτής Απόλλωνας απηλογιά του δίνει:
«Κάνε κουράγιο, και ξαπόστειλε του Κρόνου ο γιος βοηθό σου
τρανό απ' την Ίδα, πλάι σου να σταθεί και να σε διαφεντεύει,
το Φοίβο εµένα τον Απόλλωνα το µαλαµοσπαθάρη,
που από καιρό και σένα γνοιάζουµαι και το αψηλό σου κάστρο.
Μον' έλα, αµαξολάτες πρόσταξε πολλούς να πιλαλήσουν
στα βαθουλά γραµµή πλεούµενα τα γρήγορα τους άτια


κι εγώ στρωτό θ' ανοίξω στ' άλογα µιαν άκρη ως άλλη δρόµο,

µπροστά τους τρέχοντας, και διώχνοντας τους αντρειανούς Αργίτες.»
Αυτά είπε, και στου ρήγα εφύσηξε τα στήθια ορµή µεγάλη.
Πώς ξάφνου το άτι, που ξαπόστασε και χόρτασε κριθάρι
µες στο παχνί του, σπάει τα χάµουρα και πιλαλάει στον κάµπο
ποδοβολώντας, τι να λούζεται του αρέσει στο ποτάµι,
καµαρωτό, και το κεφάλι του κρατάει ψηλά, κι οι χήτες
πίσω στις πλάτες του ανεµίζουνται, κι αυτό αντριγιά γεµάτο
το φέρνουν γρήγορα τα γόνατα στις γνώριµες βοσκές του'
όµοια γοργά του Εχτόρου εδούλευαν και γόνατα και πόδια,
 τη θεία φωνή ως νογήθη, κι άσκωνε τους Τρώες αµαξολάτες.

Πώς τύχει αλάφι µακροκέρατο για και βουνίσιο αγρίµι
να κυνηγούν σκυλιά στο σύλλογγο κι αγριµολόοι ξωτάροι,
κι ο βράχος κρύβοντας το ο απόγκρεµος και το ισκιωµένο δάσο
το γλίτωσαν, τι η µοίρα του 'γραφε να µην το ρίξουν κάτω'
κι άπ' τις φωνές τους µακροχήτικος προβάλλει λιόντας ξάφνου
στο δρόµο τους, κι αυτοί πισώστρεψαν, τρανή κι ας ειν' η ορµή τους·
όµοια κι οι Αργίτες τους κυνήγησαν όλοι µαζί για λίγο
µε τα σπαθιά και µε τα δίκοπα τρυπώντας τους κοντάρια,
µα ευτύς ως ξέκριναν τον Έχτορα να χύνεται στ' ασκέρι,
 φόβος τους έκοψε όλους, κι έµειναν µε την ψυχή στα δόντια.

Και τότε ο Θόας, ο γιος του Αντραίµονα, σ' όλους µπροστά φωνάζει,
των Αιτωλών τρανός πολέµαρχος, κονταροκατεχάρης,
παράξιος πάντα στο αντροπάλεµα' στη σύναξη όµοια λίγοι
τον ενικούσαν, σαν παράβγαιναν οι νιούτσικοι στα λόγια.
και τότε µίλησε καλόγνωµος αναµεσό τους κι είπε:
«Ωχού, τι θάµα αυτό κι αντίθαµα τα µάτια µου που βλέπουν!
Για κοίτα, ορθός ξανά σηκώθηκε και ξέφυγε του Χάρου
ο Έχτορας, κι ήµαστε όλοι σίγουροι βαθιά στα φρένα µέσα
πως είχε σκοτωθεί απ' τον Αίαντα, το γιο του Τελαµώνα.
 Κάποιος θεός το χέρι του έβαλε ξανά και γλίτωσε τον,

τον Έχτορα· πολλών παράλυσε τα γόνατα ως τα τώρα,
και πάλε τα ίδια λέω πως θα 'χουµε' τι οµπρός στους µπροστοµάχους
δε θα 'χε δίχως το βαρύβροντο το ∆ία µια τέτοια λύσσα.
Μα τώρα ελάτε, οµπρός, το λόγο µου ν' ακούσουµε όλοι θέλω:
Τους άλλους, τους πολλούς, να κράξουµε να γύρουν στα καράβια,
και µόνο εµείς οι πιο λιοντόκαρδοι στο ασκέρι ας κρατηθούµε,
ψηλά βαστώντας τα κοντάρια µας στήθος µε στήθος, κι ίσως
πρώτα απ' αυτόν τη φόρα κόψουµε' τι όσην αντρεία κι αν έχει,
θα φοβηθεί θαρρώ στο Αργίτικο να µπει το ασκέρι µέσα.»

 Είπε, κι αυτοί γρικούν το λόγο του και πρόθυµα του ακούνε.

Στον Αίαντα γύρα ευτύς εστάθηκαν, στον Τεύκρο, στο Μηριόνη,
στο ρήγα Ιδοµενέα, στον άτροµο, λες κι ήταν Άρης, Μέγη,
τους πιο αντρειανούς καλνώντας γύρα τους, και σύνταξαν τη µάχη
στους Τρώες αντίκρυ και στον Έχτορα· κι ωστόσο έπαιρναν δρόµο
οι άλλοι, οι πολλοί, στα πλοία τ' Αργίτικα ξοπίσω να διαγύρουν.
Κι οι Τρώες απανωτοί ξεχύθηκαν, κι άνοιγε δρόµο πρώτος
µε δρασκελιές µεγάλες ο Έχτορας· κι οµπρός του ετράβα ο Φοίβος,
ντυµένος σύγνεφο στους ώµους του, το ανίκητο, κροσσάτο,
λαµπρό, ανελέητο βροντοσκούταρο κρατώντας, που 'χε πάρει
 ο ∆ίας απ' το χαλκιά τον Ήφαιστο, µπρος του οι θνητοί να φεύγουν.

Τούτο κρατώντας τότε ο Απόλλωνας µπήκε µπροστά στ' ασκέρι.
Κι οι Αργίτες µαζωχτοί εκρατήθηκαν, κι άγριος αχός ασκώθη
δώθε και κείθε, κι οι σαγίτες τους πηδούσαν απ' τις κόρδες·
κι απ' τα πολλά κοντάρια που 'ριχναν παλικαρίσια χέρια
πολλά εκαρφώνουνταν κατάσαρκα σε νέα κορµιά αντρειωµένα,
πολλά µεσοδροµίς, ολόλευκη πριν να γευτούνε σάρκα,
στη γη στέκονταν, κι ας λαχτάριζαν µε σάρκα να χορτάσουν.
Όσο το βροντοσκούταρο άσειστο στα χέρια εκράτα ο Φοίβος,
πλήθαιναν οι ριξιές, και σκότωναν κι από τα δυο φουσάτα'
 µα σύντας πια τα µάτια εστύλωσε στους ∆αναούς, κι αγνάντια

τους το 'σεισε κι ατός του ετράβηξε φωνή τρανή, η καρδιά τους
στα στήθη επάγωσε και ξέχασαν τη λιονταρίσια ορµή τους.
Πώς σε κοπάδι βόδια αρίφνητο για πρόβατα, που τύχει
να λείψει από κοντά ο τσοπάνος τους, µες στην καρδιά της νύχτας,
σαν πέσουν δυο θεριά αναπάντεχα, τα διασκορπίζουν όλα'
παρόµοια δειλιασµένοι εσκόρπισαν κι οι ∆αναοί, τι ο Φοίβος
τους Τρώες τιµώντας και τον Έχτορα τους στρώνει στη φευγάλα.
Κι ως οι γραµµές της µάχης σκόρπισαν, καθένας κι έναν ρίχνει.
Τον Αρκεσίλαο πρώτος ο Έχτορας και το Στιχίο σκοτώνει,


στους Βοιωτούς τον έναν κύβερνο τους χαλκοθωρακάτους,
τον άλλο µπιστεµένο σύντροφο του γαύρου Ιδοµενέα.
Κι ο Αινείας τον Ίασο και το Μέδοντα χτυπάει και ρίχνει κάτω·
κι ήταν ο Μέδοντας κλεφτόγεννος του αρχοντικού του Οϊλέα
κι αδέρφι του Αίαντα, κι όµως άφησε τη γη την πατρική του
και ζούσε στη Φυλακή, τι έτυχε να 'χει σκοτώσει κάποιον
δικό της µητρυγιας του Εριώπιδας, που 'χεν ι Οϊλέας γυναίκα'
κι ο τρανός Ίασος πάλε αφέντευε στων Αθηναίων τ' ασκέρι,
κι αυτός του Σφήλου υγιός λογιάζουνταν κι αγγόνι του Βουκόλου.

Μετά σκοτώνει ο Πολυδάµαντας το Μηκιστέα, τον Έχιο
 χτυπά ο Πολίτης µες στους πρόµαχους, κι ο Αγήνορας τον Κλόνιο.

Κι ο Πάρης πέτυχε το ∆ήοχο στο ριζοπλάτι πίσω,
µέσα στους πρόµαχους ως έφευγε, κι ως πέρα τον καρφώνει.
Κι ως τα κουφάρια αυτοί ξαρµάτωναν, οι Αργίτες στα παλούκια
και στο ανοιχτό χαντάκι εχύνουνταν και φεύγαν δώθε κείθε
στο καστροτείχι µέσα µπαίνοντας, σπρωγµένοι απ' την ανάγκη.
Φώναξε τότε ο µέγας Έχτορας στους Τρώες γκαρδιώνοντάς τους:
«Χυθείτε στ' άρµενα, κι αφήνετε τα αιµατωµένα κούρσα!
Κι όποιον άλλου θα ιδώ από τ' άρµενα να κοντοστέκει αλάργα,
δω πέρα θα του δώσω θάνατο, κι ουδέ ποτέ οι δικοί του,
 γυναίκες κι άντρες, θα του βάλουνε φωτιά για να τον κάψουν,

µον' τα σκυλιά µπροστά στο κάστρο µας θα τον τραβολογήσουν!»
Είπε, κι απά στις πλάτες χτύπησε µε το µαστίγι τ' άτια,
γραµµές γραµµές τους Τρώες ψυχώνοντας· κι αυτοί µε κείνον όλοι
φώναζαν στ' άλογα, τ' αµάξια τους που έσερναν, και τα τρέχαν
µε αλαλητό βαρύ' κι ο Απόλλωνας µπροστά µπροστά τους όχτους
απ' το βαθύ χαντάκι εγκρέµισε κλωτσώντας, και στην κοίτη
µέσα βαθιά τους πέταξε άκοπα, και στράτα γεφυρώνει
µακριά, φαρδιά, µε το κοντάρι του κανένας όσο ρίχνει,
ως σφεντονίζει δοκιµάζοντας που φτάνει η δύναµη του.
 Εκεί συµµαζεµένοι εχύνουνταν, κι ο Φοίβος πρώτος, κι είχε

το βροντοσκούταρο το ατίµητο στο χέρι, και το τείχος
των Αχαιών εγκρέµισε εύκολα, καθώς παιδί τον άµµο,
που αφού µαζί του παίξει χτίζοντας σπιτάκια στ' ακρογιάλι,
τους δίνει µια κι ευτύς τα γκρέµισε µε χέρια και µε πόδια·
και συ παρόµοια, Φοίβε Απόλλωνα, τον κόπο και το µόχτο
των Αχαιών χαλνούσες, κι έριχνες κι εκείνους στη φευγάλα.
Έτσι κλεισµένοι αυτοί κρατιόντουσαν στα πλοία σιµά, και κράζαν
ο ένας του άλλου κουράγιο δίνοντας· και σήκωναν τα χέρια,
και ξεφωνώντας τους αθάνατους ανακαλιούνταν όλους'


και πιο πολύ ο γερήνιος Νέστορας, των Αχαιών η σκέπη,
τα χέρια απλώνοντας προσεύκουνταν ψηλά στ' αστράτα ουράνια:
«Πατέρα ∆ία, στο πολυσίταρο το Άργος ποτέ αν, κανείς µας
παχιά µεριά προβάτου καίγοντας για και βοδιού, να γύρει
παρακαλούσε στην πατρίδα του, και συ του το 'χες τάξει,
µην το ξεχνάς, Όλύµπιε, σώσε µας από το µαύρο Χάρο,

και µην αφήνεις ν' αφανίζουνται πια από τους Τρώες οι Αργίτες!»
Είπε, κι αφήκεν ο βαθύγνωµος ο ∆ίας βροντή µεγάλη,
την προσευκή του γέρου ως άκουσε, που 'χε ο Νηλέας γεννήσει.
Μα οι Τρώες, του ∆ία το χτύπο ως γρίκηξαν του βροντοσκουταράτου,
 µε νέαν ορµή, διψώντας πόλεµο, χύθηκαν στους Αργίτες.

Πώς στην πλατύδροµη τη Θάλασσα τρανό χιµάει το κύµα
την κουπαστή καβαλικεύοντας του καραβιού, ως το σπρώχνει
του ανέµου η φόρα, που τα κύµατα ψηλά σηκώνει ολόρθα'
όµοια κι οι Τρώες απ' το καστρότειχο µε άγριον αχό χιµούσαν,
και προσπερνώντας το µε τ' άτια τους στις πρύµνες πλάι χτυπιούνταν
στηθος µε στήθος µε τα δίκοπα κοντάριααπό τ' αµάξια
τούτοι, κι εκείνοι στα καράβια τους ανεβασµένοι απάνω,
κι είχαν κοντάρια χαλκοµύτικα, µακριά πολύ και στέρια,
µες στα καράβια τους, στις θάλασσες να κονταροχτυπιούνται.
 O Πάτροκλος, όση ώρα εµάχουνταν οι Τρώες µε τους Αργίτες

αλάργα απ' τα γοργά πλεούµενα, στο καστροτείχι απόξω,
µες στου καλόκαρδου του Ευρύτιυλου καθόταν το καλύβι,
και µε τα λόγια του τον εύφραινε· και στην πικρή πληγή του
µαλαχτικά βοτάνια απίθωνε, να πάψει ο µαύρος πόνος.
Μα ως ξέκρινε τους Τρώες να χύνουνται στο καστροτείχι απάνω,
και τους Αργίτες ξεφωνίζοντας στα πόδια να το βάζουν,
σέρνει φωνή µεγάλη σκούζοντας και τα µεριά χτυπώντας
µε τ' ανοιχτά του χεροπάλαµα, κι αυτά του λέει µε κλάµα:
« Πια δε βαστώ καθόλου, Ευρύπυλε, κι ας έχεις τόση ανάγκη,
 εδώ να µείνω, τι µας έζωσε βαρύς αλήθεια αγώνας.

Μον' βάλε τώρα τον ακράνη σου να σου περνάει την ώρα,
κι εγώ στον Αχιλλέα, στον πόλεµο για να τον σπρώξω, τρέχω.
Το σπλάχνο του ποιος ξέρει αν θ' άγγιζα µιλώντας του, αν µ' εβόηθα
κάποιος θεός· τι αξίζει η φώτιση σαν έρχεται από φίλο.»
Είπε, και παίρνει δρόµο τρέχοντας· κι οι ∆αναοί κρατιούνταν
στους Τρώες που τους χτυπούσαν άσειστοι' µα πάλε να τους διώξουν
µακριά απ' τ' άρµενα δε δύνουνταν, κι ας ήταν και πιο λίγοι.
Ωστόσο µήτε οι Τρώες τις φάλαγγες των ∆αναών να σπάσουν
µπορούσαν και να φτάσουν στ' άρµενα σιµά και στα καλύβια,
 Όπως µαδέρι ισιώνει σε άρµενο µιαν άκρη ως άλλη η στάφνη

σε άξιου µαστόρου χέρια, η φώτιση της Αθηνάς που κάνει
τα µυστικά που κρύβει η τέχνη του καλά να τα κατέχει'

όµοια κι αυτών µαθές σοζύγιαζε τότε η σφαγή κι η µάχη.
Κι όπως καθένας σε άλλο ολόγυρα καράβι επολεµούσε,
ο Έχτορας ήρθε οµπρός στον Αίαντα τον ξακουστό κι εστάθη.
Για ένα καράβι οι δυο τους µάχουνταν, µα δεν µπορούσαν µήτε
ο ένας το πλοίο να κάψει διώχνοντας τον Αίαντα, µήτε τούτος
να στρέψει πίσω πια τον Έχτορα, που 'χε θεό προλάτη.
Κι ο γαύρος Αίαντας τον Καλήτορα, το γιο του Κλύτιου, βρίσκει
 στο στήθος µε κοντάρι, ως έφερνε φωτιά για το καράβι'

πέφτει στη γη βροντώντας, κι ο δαυλός του ξέφυγε απ' το χέρι.
Κι ο µέγας Έχτορας, ως ξέκρινε νεκρό πεσµένο χάµω
στις σκόνες µέσα εκεί τον ξάδερφο στο µαύρο οµπρός καράβι,
σέρνει φωνή τους Τρώες γκαρδιώνοντας και τους Λυκιώτες όλους:
« Τρώες και Λυκιώτες κι όλοι οι ∆άρδανοι, τρανοί κονταροµάχοι,
τη µάχη τέτοιαν ώρα δύσκολη µην παρατάτε ακόµα,
µόνο γλιτώστε τον Καλήτορα, µην τύχει και του πάρουν,
στο αρµενοστάσι οµπρός ως έπεσεν, οι Αργίτες τ' άρµατά του.»
Είπε, κι απά στον Αίαντα τίναξε το λαµπερό κοντάρι,
 µα ξαστοχάει, και το Λυκόφρονα τον Κυθηριώτη βρίσκει,

το γιο του Μάστορα, που σύντροφο τον είχεν ο Αίας κοντά του
κρατήσει, τι είχε στ' άγια Κύθηρα σκοτώσει εκείνος κάποιον.
Αυτόν, στον Αίαντα δίπλα ως έστεκε, στην κεφαλή, στ' αφτί του
ψηλά, χτυπάει µε το κοντάρι του κι ανάσκελα στη σκόνη
χάµω απ' του πλοίου την πρύµνα εκύλησε, κι ελύθη η δύναµη του.
Κι ο Αίαντας πάγωσε, και µίλησε γυρνώντας του αδερφού του:
« Τεύκρο καλέ µου, τώρα ο σύντροφος σκοτώθηκε ο πιστός µας,
ο γιος του Μάστορα απ' τα Κύθηρα, που ήρθε σε µας να µείνει,
και σε ίδια σέβαση τον είχαµε µε τους γονιούς µας πάντα.
 Ο αντρόκαρδος τον σκότωσε Έχτορας. Μα οι γοργοθανατούσες

που είναι σαγίτες και το τόξο σου, του Απόλλωνα το δώρο;»
Είπε, κι αυτός τα λόγια του άκουσε και τρέχει ευτύς κοντά του'
το σαϊτολόγο µες στα χέρια του και το δοξάρι εκράτει
το λυγερό, και πήρε κι έριχνε βροχή στους Τρώες απάνω.
και βρήκε πρώτα του Πεισήνορα το γιο τον ψυχωµένο,
τον Κλείτο, που 'χε ο Πολυδάµαντας, ο γιος του Πάνθου, ακράνη,
τα νιόλουρα ως κρατούσε κι έβλεπε µονάχα τ' άλογά του,
που τα 'ριχνε οπού ανακατώνουνταν τα πιο πολλά φουσάτα,
στους Τρώες για χάρη και στον Έχτορα' µα το κακό τον βρήκε

 µεµιάς, κι ουδέ κανείς τον γλίτωσε, κι ας το λαχταρούν τόσο'

τι ήρθε η σαγίτα και τον κάρφωσε στο σβέρκο η φαρµακούσα'
κι από το αµάξι εκατρακύλησε, και τ' άτια έκαµαν πίσω,
µε βρόντο το άδειο αµάξι σέρνοντας· κι ευτύς ο Πολυδάµας,
ως τα 'δε που 'φευγαν, επρόφταξε και στάθηκε µπροστά τους,
και στον Αστύνοο τα παράδωσε, το γιο του Προτιώνα'
κι αφού τον πρόσταξε να γνοιάζεται, πλάι του να τα 'χει πάντα
τ' άλογα, αυτός γυρνώντας έσµιξε τους µπροστοµάχους πάλε.
Κι ο Τεύκρος βγάζει για τον Έχτορα το χαλκοκράνη κι άλλη
σαγίτα, κι έτσι τέλος θα 'δινε στη µάχη οµπρός στα πλοία,
 αν τη ζωή χτυπώντας του 'παίρνε στην αντριγιά του απάνω.

Μα το βαθύ µυαλό δεν ξέφυγε του ∆ία που τον γνοιαζόταν
τον Έχτορα, και δεν την έδωσε στον Τεύκρο τέτοια δόξα'
του σπάει την κόρδα την καλόστριφτη στο αλάθευτο δοξάρι,
ως το τραβούσε, κι η χαλκόβαρη σαγίτα ξεστρατίζει
και φεύγει πέρα, και του ξέφυγε το τόξο από τα χέρια.
Κι ο Τεύκρος πάγωσε, και µίλησε γυρνώντας του αδερφού του:
«Ωχού, κάποιος θεός τον κάθε µας σκοπό στη µάχη απάνω
µας τον ζαβώνει, τι µου τίναξε το τόξο από το χέρι
τη νιοστριµµένη κόρδα σπάζοντας, που το πουρνό την είχα
 στεριώσει, στις πυκνές που θα 'ριχνα σαγίτες να βαστήξει.»

Κι ο µέγας Αίαντας του αποκρίθηκεν, ο γιος του Τελαµώνα:
« Καλέ µου, το δοξάρι σου άφησε και τίς πολλές σαγίτες,
µε τους Αργίτες µια και τα' βαλε θεός και µας ζαβώνει.
Πάρε στα χέρια το κοντάρι σου, στον ώµο το σκουτάρι,
και χύσου απά στους Τρώες χτυπώντας τους, και σπρώχνε και τους άλλους·
κι αν µας νικήσαν, όµως άµαχα µη µας τα πάρουν τώρα
τα γρήγορα άρµενα' να δείξουµε καιρός την αντριγιά µας!»
Είπε, και κείνος το δοξάρι του µες στο καλύβι αφήνει,
το τετραβόδινο σκουτάρι του περνάει στους ώµους γύρα,


και στο γερό κεφάλι του έβαλε καλοφτιασµένο κράνος,
κι άγρια ψηλά από πάνω ανέµιζεν η φούντα του η αλογίσια.
Το δυνατό κοντάρι του άρπαξε, περίσσια ακονισµένο,
κι έτσι κινάει και φεύγει τρέχοντας και πλάι στον Αίαντα στέκει.
Κι ο µέγας Έχτορας, ως ξέκρινε να σπάει του Τεύκρου η κόρδα,
σέρνει φωνή τους Τρώες γκαρδιώνοντας και τους Λυκιώτες όλους:
«Τρώες και Λυκιώτες κι όλοι οι ∆άρδανοι, τρανοί κονταροµάχοι,

άντρες σταθείτε, ορθή κρατάτε τη της αντριγιάς τη φλόγα
εδώ στα βαθουλά πλεούµενα' τι µε τα µάτια µου είδα
κάποιον τρανό που ο ∆ίας του εχάλασε να τώρα τη σαγίτα.
 Ο ∆ίας βοηθός σαν έρχεται, εύκολα το καλοξεχωρίζεις,

και πότε δόξα δίνει αθάνατη σε κάποιους, άλλους πάλε
να παρατήσει λέει, και χάνουνται και δεν τους διαφεντεύει.
Να τώρα εµάς συντρέχει κι έκοψε τη φόρα απ' τους Αργίτες.
Όλοι µαζί λοιπόν χτυπάτε τους στα πλοία µπροστά, κι αν κάποιος
από κοντάρι βρει το θάνατο για από σαγίτα τώρα,
ας πέσει· αξίζει διαφεντεύοντας το πατρικό του χώµα
να πέσει' τα παιδιά του εγλίτωσαν και το ακριβό του ταίρι,
κι έµεινε απείραχτο το σπίτι του κι ο γονικός του ο κλήρος,
αν µπουν οι Αργίτες στα καραβιά τους και γύρουν στην πατρίδα.»
 Αυτά είπε, κι όλοι επήραν δύναµη και στύλωσε η καρδία τους.

Κι ο Αίαντας απ' την άλλη εγκάρδιωνε µιλώντας στους δικούς του:
«Ντροπής, Αργίτες, για χανόµαστε για και γλιτώνουµε όλοι
την ώρα αυτή, τη µαύρη αν διώξουµε φοβέρα άπ' τα καράβια.
Ο Έχτορας τώρα αν τα καράβια µας πατήσει, µη θαρρείτε
πώς µε τα πόδια στην πατρίδα σας θα φτάσετε ένας ένας;
∆εν τον ακούτε εσείς τον Έχτορα πώς κράζει και γκαρδιώνει
το ασκέρι του όλο, απά στη λύσσα του να κάψει τα καράβια;
∆εν τους καλνά χορό να στήσουνε, τους λέει να πολεµήσουν.
Άλλο δεν έχουµε καλύτερο κι εµείς παρά µαζί τους
 στήθος µε στήθος να παλέψουµε και να 'ρθουµε στα χέρια.

Κάλλιο, ζωή µας µένει ή θάνατος, να ιδούµε µια για πάντα,
παρά να τυραννιόµαστε άδικα µες σε σφαγές και µάχες χρόνια πολλά πλάι στα καράβια µας από αχαµνότερούς µας».
Αυτά είπε, κι όλοι επήραν δύναµη, στυλώθηκαν' και τότε
το γιο του Περιµήδη εσκότωσε, των Φωκιωτών το ρήγα,
ο Έχτορας, το Σχεδίο' κι εσκότωσεν ο Αίας το Λαοδάµα,
τον αντρειωµένο γιο του Αντήνορα, στους πεζολάτες πρώτο'
κι ο Πολυδάµας πάλι εσκότωσε τον Ώτο απ' την Κυλλήνη,
του Μέγη ακράνη, στους αντρόκαρδους τους Επειούς ρηγάρχη.


Κι ο Μέγης, που τον είδε, απάνω του χιµάει, µα ο Πολυδάµας
πηδάει λοξά και δεν τον πέτυχε, τι ο Απόλλωνας του Πάνθου
το γιο να σκοτωθεί δεν άφησε µες στους προµάχους τότε·
κι έτσι τον Κροίσµο αυτός κατάστηθα µε το κοντάρι βρίσκει.
Βρόντηξε πέφτοντας, κι ως έσκυβεν ο Μέγης να τον γδύσει,
χύθηκε ο ∆όλοπας απάνω του, τρανός κονταροµάχος,

ο γιος του Λάµπου, του Λαοµέδοντα τ' αγγόνι, που 'χε ο Λάµπος
κάνει αντρειωµένο και πολύξερο στην τέχνη του πολέµου.
Τούτος σιµώνοντας εχτύπησε στη µέση το σκουτάρι
του Μέγη, µα ο γερός ο θώρακας που εφόραε, ταιριασµένος
 µε λάµες κουφωτές, τον γλίτωσε' τον είχε απ' την Εφύρα,

απ' του Σελήη τους όχτους κάποτε φέρει ο Φυλέας στο σπίτι
του ρήγα Ευφήτη δώρο ατίµητο, που καλοσκάµνισέ τον,
απ' τις ριξιές του οχτρού στον πόλεµο να τον γλιτώνει πάντα.
Αυτός απ' το κορµί ξεµάκρυνε του γιου το Χάρο τώρα.
Κι ο Μέγης ρίχνει το κοντάρι του το µυτερό, και βρίσκει
του φουντωτού χαλκένιου κράνους του κατάκορφα την άκρη,
και πέρα πέταξε τη φούντα του, που ως έπεσε στη σκόνη,
φεγγοβολούσε ακέρια, νιόβαφη µε λαµπερή πορφύρα.
Μα όσο µαζί του ακόµα εµάχουνταν κι έλπιζε ακόµα νίκη,
 φτάνει ο Μενέλαος ο αντροδύναµος βοηθός του, κι ως εστάθη

πίσω κρυφά, στο πλάι του ∆όλοπα, τον πέτυχε στον ώµο·
κι ως λαχταρούσε το κοντάρι του να πάει µπροστά, το στέρνο
του τρύπησε, κι αυτός σωριάστηκε τα πίστοµα στο χώµα.
Κι αυτοί απ' τους ώµους του τα χάλκινα χιµούν και παίρνουν όπλα'
κι ο Έχτορας τότε κράζει σε όλα του τ' αδέρφια και ξαδέρφια'
και πρώτα του Ιετάονα µάλωσε το γιο, τον αντρειωµένο
Μελάνιππο, που πριν οι αντίµαχοι στης Τροίας τα µέρη φτάσουν,
τα στριφτοζάλικα τα βόδια του βοσκούσε στην Περκώτη'
σα φτάσαν όµως τα διπλόγυρτα των ∆αναών καράβια,
 στην Τροία ξανάρθε και ξεχώριζε µέσα στους Τρώες τους άλλους·

τον είχε ο Πρίαµος στο παλάτι του και τον τιµούσε ως γιο του.
Σ' αυτόν µιλούσε ο µέγας Έχτορας µαλώνοντας τον τώρα:
« Έτσι θα µείνουµε, Μελάνιππε, µε σταυρωµένα χέρια; :
και δε σε νιάζει που µας σκότωσαν τον ξάδερφο καθόλου;
∆ε βλέπεις, τ' άρµατα του ∆όλοπα πως τριγυρνούν εκείνοι;
Ακλούθα µου, τι τώρα απόµακρα δε στέκει τους Αργίτες
πια να χτυπούµε' ή θα τους σφάξουµε για εκείνοι θα γκρεµίσουν
την Τροία την αψηλή συθέµελα και το λαό θα σφάξουν.»
Είπε και µπήκε οµπρός, κι ο ισόθεος τον ακολούθησε άντρας.


και τους Αργίτες ο Αίας εγκάρδιωνεν, ο γιος του Τελαµώνα:
«Άντρες φανείτε, φίλοι, κι όλοι σας ντροπή στα στήθια νιώστε,
κι ο ένας στον άλλο µπρος ας ντρέπεται στις άγριες µάχες µέσα'
τι όσοι κρατούν ντροπή δε χάνουνται, µον' πιότεροι γλιτώνουν,

κι όσοι τσακίζουν δε δοξάζουνται και γλιτωµό δε βρίσκουν!»
Είπε, µ' αυτοί κι ατοί τους λόγιαζαν να κρατηθούν αντρίκεια,
και βαλαν στην καρδιά το λόγο του, και τα καράβια έφραξαν
µε χάλκινο τειχί' κι εκέντριζε τους Τρώες ο ∆ίας ψηλάθε.
Τότε ο Μενέλαος ο βροντόλαλος του Αντίλοχου φωνάζει:
« Κανένας Αχαιός, Αντίλοχε, δεν είναι νιότερός σου,
 µηδέ και τόσο γοργογόνατος, µηδέ και πιο αντρειωµένος.

Να θε πηδήξεις, να πετύχαινες από τους Τρώες κανέναν!»
Είπε, κι αφού κουράγιο του 'δωκε, γυρνάει και φεύγει πίσω.
Κι αυτός πηδάει µπροστά απ' τους πρόµαχους και ρίχνει το κοντάρι,
µε προσοχή κοιτώντας γύρα του' κι οι Τρώες έκαµαν πίσω,
καθώς κοντάριζε' κι ούδ' έφυγε στ' ανώφελα η ριξιά του'
στο στήθος του Ικετάονα πέτυχε το γιο, τον ψυχωµένο
Μελάνιππο, στη µάχη ως έµπαινε, και στο βυζί τον βρίσκει.
Βρόντηξε πέφτοντας, και σκέπασε τα µάτια του σκοτάδι.
Κι ο Αντίλοχος χιµίζει απάνω του, σα σκύλος πα στο ελάφι
 το λαβωµένο, που το πέτυχεν ο κυνηγός την ώρα

που απ' τη µονιά του βγαίνει, κι έλυσε µεµιάς τα γόνατα του'
όµοια κι ο Αντίλοχος, Μελάνιππε, χυνόταν πάνωθέ σου,
για να σε γδύσει ο πολεµόχαρος. Τον πήρε όµως το µάτι
του Εχτόρου, κι ήρθε αντίκρυ τρέχοντας µες στη σφαγή κι εστάθη.
και δεν κρατήθη οµπρός του ο Αντίλοχος, µε όσην αντρεία κι αν είχε'
σαν το θεριό στα πόδια το 'βαλε, σε βουκολιό που κάνει
κάποια ζηµιά τρανή, σκοτώνοντας για σκύλο για βουκόλο,
και το 'βαλε στα πόδια γρήγορα, πολλοί πριν µαζωχτούνε'
όµοια έφευγε κι ο γιος του Νέστορα, κι απάνω του απολνούσαν
 ριξιές φαρµακωµένες ο Έχτορας κι οι Τρώες µε αχό µεγάλο.

Τέλος, σαν έφτασε στους συντρόφους, µεταγυρνάει και στέκει.
Και τότε οι Τρώες απάνω στ' άρµενα χιµίξαν σαν τους λιόντες,
σάρκες ωµές που τρων, και τέλευαν τους ορισµούς του ∆ία,
που την ορµή τους όλο θεριεύε κεντρίζοντας τους, κι όλο
των Αχαιών τη δύναµη έκοβε, τη δόξα παίρνοντας τους·
τι µέσα του βαθιά τον Έχτορα βουλιόταν να δοξάσει,
το γιο του Πρίαµου, φλόγα αδάµαστη ν' ανάψει στα καράβια
τα δρεπανόγυρτα, το θέληµα το άγριο να βγει ως την άκρη
της Θέτιδας· τι αυτό ο βαθύγνωµος πρόσµενε ∆ίας, τη φλόγα


που απ' τ' αναµµένο θα πετάγουνταν καράβι ν' αντικρίσει"

κι ευτύς µετά, καθώς λογάριαζε, τους Τρώες απ' τα καράβια
θα 'διωχνε πίσω πια, γυρίζοντας τη νίκη στους Αργίτες.
Με τέτοιους λογισµούς τον Έχτορα στα βαθουλά καράβια,
ως δα κι ατός του το λαχτάριζε, κεντούσε να χιµίξει.
Κονταροσείστης Άρης έλεγες πως είναι και φρενιάζει,
για κι άγρια φλόγα µες σε σύλλογγο βαθύ, στα κορφοβούνια'
αφροί το στόµα του µαργέλωναν, και κάτω απ' τα άγρια φρύδια
βγάζαν φωτιές τα δυο τα µάτια του, κι όλο φοβέρα εσειόταν
το κράνος στα µελίγγια του Έχτορα τρογύρα, ως πολεµούσε'
 τι ο ∆ίας ατός του τον παράστεκε ψηλάθε απ' τον αιθέρα,

και µες στους άλλους τούτον δόξαζε µονάχα και τιµούσε'
του ήταν µαθές γραφτό λιγόχρονος πάνω στη γη να ζήσει,
τι κιόλας η Αθηνά η γλαυκόµατη του σίµωνε τη µέρα,
που θα τον έβρισκεν ο θάνατος απ' του Αχιλλέα τα χέρια.
και τις γραµµές να σπάσει εγύρευε µια δω µια κει, θωρώντας
τα πιο όµορφα άρµατα κι οι πιότεροι που βρίσκουνταν Αργίτες.
Μα ουδ' έτσι να τις σπάσει εδύνουνταν, και µ' όλη του τη λύσσα,
τι εκείνοι σε σφιχτές κρατιόντουσαν γραµµές και δεν έφευγαν.
Πώς βράχος τρίψηλος, απόγκρεµος, στων σφουριχτών ανέµων
 τη λύσσα στέκει και στα κύµατα που πάνω του ξεσπούνε

γιγάντια, ορθόστητα, στο πέλαγος αντίκρυ τ' αφρισµένο'
όµοια στέκονταν στέριοι ουδ' έφευγαν µπροστά στους Τρώες κι οι Αργίτες.
Κι αυτός, ξαστράφτοντας ολόγυρα παντού, χιµάει στ' ασκέρι
και πέφτει µέσα, ως κύµα πού 'πεσε, θρεµµένο απ' τους ανέµους
κι από τα σύγνεφα, σε γρήγορο καράβι εντός, κι ακέριο
µες στους αφρούς του το κουκούλωσε, κι η άγρια πνοή του ανέµου
ψηλά σφυρίζει µες στα ξάρτια του' κι οι ναύτες παραλυούνε,
κάθε στιγµή ως θωρούν το θάνατο και µόλις του γλιτώνουν
παρόµοιο σπαραγµό στα στήθια τους κι οι Αργίτες νιώθαν τότε.
 Κι αυτόςπώς λιόντας ανηµέρωτος χιµίζει σε γελάδες,

που σε απλωµένου βάλτου αρίφνητες τη χλωρασιά βοσκούνε,
κι ο γελαδάρης στέκει δίπλα τους· µα το θεριό, που θέλει
γελάδα να του φάει στριφτόκερη, δεν ξέρει πώς να διώξει'
και µια µπροστά, µια πίσω βρίσκεται, στού κοπαδιού τον κάβο
για στην ουρά' κι ο λιόντας χύνεται στη µέση και σπαράζει
µια του γελάδα, κι οι άλλες σκόρπισαν όµοια κι οι Αργίτες τότε
στο ∆ία πατέρα και στον Έχτορα µπροστά ετσακίζαν όλοι.
Κι αυτός τον Περιφήτη εσκότωσε το Μυκηναίο µονάχα'
γιος ήταν του Κοπρέα, που πήγαινε του βασιλιά Ευρυσθέα


τους ορισµούς στον αντροδύναµο τον Ηρακλή να φέρει.

Κακός ο κύρης, µα καλύτερος χίλιες φορές ο γιος του,
σε όλα παράξιος, και στο τρέξιµο και στης αντρείας τη χάρη,
και στο µυαλό απ' τους πρώτους στάθηκε µες στις Μυκήνες τότε.
και τώρα ετούτος δόξα ατίµητη στον Έχτορα χαρίζει'
τι ως γύριζε τις πλάτες, σκόνταψε στου σκουταριού το γύρο,
που ως χαµηλά στα πόδια του 'φτάνε, τον γλίτωνε απ' τους χτύπους·
κει πάνω µπλέκοντας τ' ανάσκελα κυλίστη, και το κράνος
κουδούνισε άγρια στα µελίγγια του τρογύρα, ως γκρεµιζόταν.
Τον πήρε όµως το µάτι του Έχτορα, και τρέχει ευτύς κοντά του'
 στα στήθια το κοντάρι του 'µπήξε και δίπλα στους δικούς του

τον σκότωσε' κι εκείνοι µε όλο τους τον πόνο δεν τολµούσαν
να τον συντράµουν, τι τον Έχτορα τον έτρεµαν κι ατοί τους.
Οµπρός τους είχαν τώρα τ' άρµενα, και τ' ακρινά, τα πρώτα
που είχαν τραβήξει, τους περίζωναν κι οι Τρώες χύθηκαν γύρα'
κι οι Αργίτες στανικώς τραβήχτηκαν απ' τα καράβια πίσω
τα πρώτα, δίπλα στα καλύβια τους, κι εκεί πια έµειναν όλοι,
κι ουδέ και δώθε κείθε σκόρπισαν τι τους κρατούσε ο φόβος,
µα κι ή ντροπή· και δίναν άπαυτα κουράγιο αναµεσό τους.
Κι απ' όλους πιο ο γερήνιος Νέστορας, των Αχαιών η σκέπη,
 στα γονικά τους τους εξόρκιζε θερµοπαρακαλώντας:

«Άντρες φανείτε, φίλοι, αδείλιαστοι, και τη ντροπή λογιάστε
του ξένου κόσµου, που προσµένει σας· στο νου του ας βάλει ακόµα
καθένας τα παιδιά, το ταίρι του, το βιος του, τους γονιούς του,
για στον Απάνω Κόσµο βρίσκουνται για κι έχουν πια πεθάνει'
σ' αυτούς ξορκίζω σας, κι ας λείπουνε, στα γόνατα σας πέφτω'
σταθείτε ατράνταχτοι, µη στρέφετε τις πλάτες για φευγάλα !»
Αυτά είπε, κι όλοι επήραν δύναµη και στύλωσε ή καρδιά τους.
και τότες η Αθηνά απ' τα µάτια τους σκορπάει τη µαύρη αντάρα,
τη φοβερή, κι αµέσως ξάστραψαν στο φως τα πάντα οµπρός τους,


και στη µεριά που έκαναν πόλεµο, κι εκεί τα πλοία που στέκαν.
Κι ευτύς το βροντερόφωνο Έχτορα θωρούν και τους συντρόφους,
κι αυτούς που πίσω πίσω εστέκουνταν χωρίς να πολεµούνε,
κι όσους κοντά στα γοργοτάξιδα καράβια επολεµούσαν.
Ωστόσο του Αίαντα του αντροδύναµου δεν του 'ρχονταν να στέκει
εκεί που κι οι άλλοι Αργίτες στέκουνταν αλάργα' στην κουβέρτα
των καραβιών τους πηγαινόρχουνταν µε δρασκελιές µεγάλες.
Κοντάρι µέσα στις παλάµες του, µακρύ, θαλασσοµάχο,
εικοσαπήχινο, χαλκόδετο, κουνούσε µανιασµένος.

Πώς όταν άντρας αλογάτορας, πιδέξιος καβαλάρης,
 παίρνει διαλέγει τέσσερα άλογα, κι άφοϋ τα ζέψει, τρέχει

µέσα απ' τον κάµπο, σπιρουνώντας τα, να παν στο µέγα κάστρο,
µεσ' από στράτα διαβατάρικη, κι άντρες γυναίκες πλήθος
τον χαίρουνταΐ' κι αυτός ακούραστα δε σταµατάει, µ' απ' το 'να
στο άλλο πηδάει και συχναλλάζει τα, καθώς αυτά πετούνε'
παρόµοια κι ο Αίαντας πηγαινόρχουνταν µε δρασκελιές µεγάλες
σε άλλη κουβέρτα απ' άλλη, κι έφτανε στον ουρανό η φωνή του'
κι όλο και τους Αργίτες γκάρδιωνε, τα πλοία να διαφεντέψουν
και τα καλύβια, αγριοφωνάζοντας. Μα κι ο Έχτορας ξοπίσω
µες στο στρατό των Τρωών δεν έστεκε των βαριαρµατωµένων
 σαν τον αϊτό, που σε πετούµεναγια µακρολαιµουδάτους

κύκνους για χήνες για και γερανούςκοπαδιαστά ως βοσκούνε
στου πόταµου τους όχτους, άξαφνα χιµάει φτεροκοπώντας'
µε ίδιαν ορµή απαντίκρυ εχίµιξε κι ο γιος του Πρίαµου πάνω
σ' ένα καράβι γαλαζόπλωρο-' κι ήταν του ∆ία το χέρι
το τρισµεγάλο που τον έσπρωξε, µαζί τους Τρώες κεντώντας.
Πεισµατωµένος πάλε ο πόλεµος πλάι στα καράβια ανάβει·
θα 'λεες αδάµαστοι κι ακούραστοι πως σµίξαν πολέµαρχοι
να χτυπηθούν µε τέτοια ανήµερη ξανά επαλεύαν λύσσα.
Κι είχε το κάθε ασκέρι ως µάχουνταν και λογισµό δικό του:
 οι Αργίτες, πως χάθηκαν κι άδικα παλεύουν να γλιτώσουν

µ' από τους Τρώες καθένας έλπιζε βαθιά στα στήθια µέσα
τα πλοία να κάψουν, τους αντρόκαρδους σκοτώνοντας Αργίτες.
Αυτά λογάριαζαν και στέκουνταν ο ένας στον άλλο αντίκρυ.
Κι ο Έχτορας τότε πελαγόδροµο, τρανό απ' την πρύµνα αδράχνει
γοργό καράβι, εκείνο κάποτε τον Πρωτεσίλαο που 'χε
φέρει στην Τροία, µα δεν τον γύρισε στη γη την πατρική του.
Για το δικό του τώρα το άρµενο κι οι Τρώες κι οι Αργίτες όλοι
µε λύσσα από κοντά σκοτώνουνταν, κι ουδέ και καρτερούσαν
σαγίτες και κοντάρια απάνω τους να πέφτουν απαλάργα'


ο ένας στον άλλο δίπλα στέκοντας µε µια καρδιά στα στήθια
µε κοφτερά πελέκια εµάχουνταν και µε τσεκούρια ολούθε,
κι ακόµα µε κοντάρια δίκοπα και µε σπαθιά µεγάλα.
Πλήθος µαχαίρια µαυροµάνικα πανώρια τότε έπεσαν
άλλα απ' τις φούχτες µες στα χώµατα κι άλλα απ' τους ώµους πάλε,
την ώρα που χτυπιούνταν, κι έπλεχεν η µαύρη γης στο γαίµα.
Κι ο Έχτορας απ' την πρύµνα ως πιάστηκε, δεν ξέσφιγγε το χέρι,
µόνο κρατώντας το αντικόρακο παράγγελνε στους Τρώες:

«Φέρτε φωτιά, κι ασκώνετε όλοι σας τρανή φωνή στα ουράνια'
τη µέρα τούτη ο ∆ίας µας έδωκε για πλέριο γδικιωµό µας
 τα πλοία τους όλα να πατήσουµε, που στων θεών το πείσµα

κακά µας δώσαν µύρια φτάνοντας, από ατολµία των γέρων,
που όντας εγώ ζητούσα πόλεµο στων καραβιών τις πρύµνες
κοντά, κι εµέ τον ίδιο αµπόδιζαν και το στρατό εκρατούσαν.
Μ' αν όµως τότε µας ετύφλωνεν ο ∆ίας ο βροντολάλος,
ατός του τώρα µας ξεσήκωσε και µας αναγκαρδιώνει.»
Είπε, κι αυτοί χιµούν µε πιότερη πα στους Αργίτες λύσσα.
Κι ο Αίαντας, που οι ριξιές τον ζόριζαν, πια δεν κρατήθηκε άλλο·
θαρρώντας πια πω ήρθεν η ώρα του, πισωδροµίζει λίγο
στον πάγκο απά τον εφταπίθαµο κι αφήνει την κουβέρτα.
 Στάθηκε εκεί παραµονεύοντας, και το κοντάρι εκράτα -

τους Τρώες να διώχνει, την ακούραστη φωτιά που κουβαλούσαν
κι όλο και τους Αργίτες γκάρδιωνε βροντοφωνώντας άγρια:
« Αργίτες αντρειωµένοι, φίλοι µου, πιστοί σύντροφοι του Άρη,
άντρες σταθείτε, ορθή κρατάτε τη της αντριγιάς τη φλόγα!
θαρρείτε που άλλοι πίσω βρίσκουνται µαθές να µας σταθούνε,
για και καστρότειχο αψηλότερο, το Χάρο να µας διώξει;
τι κάστρο εδώ για µας δε βρίσκεται πυργοθωρακωµένο,
να 'χει στρατό, που σαν παλέψουµε, τη νίκη να µας δώσει.
Στων Τρωών τον κάµπο εδώ καθόµαστε των βαριαρµατωµένων,
 σε λίγο τόπο, πλάι στη θάλασσα, κι απ' την πατρίδα αλάργα.

Όχι η ατολµία, µόνο τα χέρια µας κρατούν το λυτρωµό µας!»
Είπε, και το κοντάρι ετίναζε το σουβλερό µε λύσσα'
κι από τους Τρώες κανείς αν ζύγωνε στα βαθουλά καράβια,
φωτιά κρατώντας µες στα χέρια του στην προσταγή του Εχτόρου,
του 'ριχνε αυτός παραµονεύοντας µε το µακρύ κοντάρι.
∆ώδεκα χτύπησε έτσι στ' άρµενα στήθος µε στήθος τότε.
Ραψωδία Π

 November,  :
Alexandros.HELLENICdata Server
http://www.kat.gr

Ιλιάδας Π
Μετάφραση: Ν. Καζαντζάκη - Ι.Θ. Κακριδή
-Π- Έτσι χτυπιούνταν στ' ωριοκούβερτο καράβι γύρα ετούτοι,

κι ωστόσο ο Πάτροκλος εσίµωσε τον Αχιλλέα κι εστάθη,
δάκρυα ζεστά απ' τα µάτια χύνοντας, σα µαύρη νεροµάνα,
που απ' αψηλό γκρεµό ξεχύνουνται τα σκοτεινά νερά της.
Κι όπως τον είδε, ο φτεροπόδαρος τον πόνεσε Αχιλλέας,
και κράζοντας τον µε ανεµάρπαστα του συντυχαίνει λόγια:
« Γιατί είσαι δακρυσµένος, Πάτροκλε, σαν άπλερη παιδούλα,
που τρέχει δίπλα από τη µάνα της και της γυρεύει αγκάλη,
και πίσω την τραβάει, κι ας βιάζεται, κρατώντας τη απ' το ρούχο,
 και την κοιτάει στα µάτια κλαίγοντας, στα χέρια ως να την πάρει;

Με τούτη µοιάζεις τώρα, Πάτροκλε, στο κλάµα βουτηγµένος.
Στους Μυρµιδόνες έχεις τίποτα να πεις, σε µένα µήπως;
Για κι απ' τη Φθία µας ήρθε µήνυµα, που εσύ το ξέρεις µόνο;
Ωστόσο λένε ζει ο Μενοίτιος, του Αχτόρου ο γιος, ακόµα,
ζει του Αιακού κι ο γιος, ο κύρης µου, στους Μυρµιδόνες µέσα,
και για τους δυο που θα λυπούµασταν πολύ βαριά, αν πέθαιναν.
Για µήπως τους Αργίτες κάθεσαι και κλαις, που ρηµάζονται .
από δικό τους τώρα φταίξιµο στα βαθουλά καράβια;
Μίλα ανοιχτά, κι οι δυο να ξέρουµε, µην το κρατάς κρυµµένο.»
 Και τότε εσύ, αλογάρη Πάτροκλε, βαριά βογγώντας είπες:

«Γιε του Πηλέα, που ο πιο λιοντόκαρδος στους Αχαιούς λογιέσαι,
συµπάθα µε, κακό ανεβάσταχτο τους Αχαιούς πλακώνει'
τι κιόλας όλοι που ξεχώριζαν στην αντριγιά ως τα τώρα,
από κοντά η µακριά χτυπήθηκαν και στ' άρµενα πλαγιάζουν.
Από σαϊτιά ο ∆ιοµήδης, ο άτροµος γιος του Τυδέα, λαβώθη,
από κοντάρι κι ο Αγαµέµνονας κι ο γαύρος Οδυσσέας,
από σαγίτα ακόµα ο Ευρύπυλος πα στο δεξιό µερί του.
Τώρα οι γιατροί µε τα βοτάνια τους τ' αρίφνητα γνοιάζονται
Να γιάνουν τις πληγές· αµέρωτος εσύ µονάχα µένεις.


θεός µη δώσει τέτοιο χόλιασµα κι εµέ ποτέ να λάχει!
Κακέ αντρειωµένε! Ποιος κι αργότερα θα ιδεί καλό από σένα,
αν τώρα απ' το χαµό τον άδικο δε σώσεις τους Αργίτες;
Άσπλαχνε εσύ, τον αλογόχαρο Πηλέα δεν είχες, κύρη
κι ουδέ τη Θέτη µάνα' η θάλασσα σ' έχει γεννήσει εσένα
η αστραφτερή κι οι βράχοι οι απόγκρεµοι' τόσο σκληρή η ψυχή σου!
Μ' αν των θεών κανένα µήνυµα θες να ξεφύγεις τώρα,

που η σεβαστή σου το φανέρωσε µητέρα από το ∆ία,
καν στείλε εµένα τότε γρήγορα, µαζί και το άλλο ασκέρι
των Μυρµιδόνων φως θ' αντίκριζαν οι Αργίτες έτσι κάπως.
 Και τη δικιά σου αρµάτα δώσε µου να βάλω άπα στους ώµους·

µπορεί, για σένα αν θα µε πάρουνε, τον πόλεµο ν' αφήσουν
οι Τρώες, κι οι Αργίτες οι πολέµαρχοι µια στάλα ν' ανασάνουν,
που απόστασαν καλή στον πόλεµο κι η λίγη ανάσα ακόµα.
Κι εύκολα πέφτοντας ξεκούραστοι σε κουρασµένους πάνω,
απ' τα καλύβια θα τους διώχναµε κι απ' τ' άρµενα στο κάστρο.»
Τέτοια µιλάει παρακαλώντας τον, ο ανέµυαλος! Τον ίδιο
πικρό χαµό του και το θάνατο να βρει παρακαλούσε!
Τότε ο Αχιλλέας ο γοργοπόδαρος βαρυγκοµώντας είπε:
«Ωχού, τρισεύγενε µου Πάτροκλε, τι λόγια αυτά που κρένεις;
 Μηδέ για τα γραµµένα νοιάζουµαι, που τάχα εγώ κατέχω,

µηδέ κι η µάνα µου φανέρωσε λόγο απ' το ∆ία κανένα'
µα την καρδιά µου και τα φρένα µου βαρύς θυµός πλακώνει,
όντας ζητάει κανείς τον ίσο του να κλέψει, και να πάρει
πίσω ξανά το αρχοντοµοίρι του, τι πιο είναι δυνατός του.
Αυτός ο πόνος τρώει τα σπλάχνα µου, τι έχω πολλά τραβήξει.
Την κόρη, οι γιοί που µου ξεδιάλεξαν των Αχαιών να πάρω,
κι εγώ µε το σπαθί την κούρσεψα, τρανό πατώντας κάστρο,
µέσα απ' τα χέρια µου ο Αγαµέµνονας την πήρε πίσω ο γαύρος,
ο γιος του Ατρέα, θαρρείς κι αψήφιστος πως ήµουν ξωµερίτης.
 Μα ό,τι έγινε έγινε, ας τ' αφήσουµε, τι αιώνια να κρατήσει

στα στήθη µου ο θυµός δε γίνεται, κι ας το 'χα τάξει αλήθεια
πως δε θα πάψω εγώ τη µάνητα, παρ'όντας πια θ' ακούσω
να φτάνει η χλαλοή κι ο πόλεµος ως τ' άρµενα µου ετούτα.
Μα τώρα εσύ τα πολυδόξαστα για φόρεσε άρµατά µου,
κι έµπα στη µάχη, στους πολέµαρχους τους Μυρµιδόνες πρώτος,
αφού των Τρωών το µαύρο σύγνεφο µας ζώνει τα καράβια
µε δύναµη µεγάλη ολόγυρα' κι αυτοί στο ακροθαλάσσι,
οι Αργίτες, στριµωγµένοι εκόλλησαν σε λίγο στενοτόπι'
κι από την άλλη οι Τρώες εθάρρεψαν και ζύγωσαν κοντά µας'


τι πια του κράνους µου το µέτωπο να στραφταλίζει οµπρός τους
δεν το θωρούν λέω θα ξεχείλιζαν αµέσως τα χαντάκια
απ' τους νεκρούς τους, όπως θα 'φευγαν, ο γιος του Ατρέα µ' αγάπη
αν µου φερνόταν τώρα, κοίταξε, χτυπιούνται οµπρός στίς πρύµνες·
τι στου ∆ιοµήδη πια σταµάτησε τις φούχτες το κοντάρι
να ξεφρενιάζει, και το θάνατο να διώχνει απ' τους Αργίτες·

κι ουδέ η φωνή του Ατρείδη ακούγεται να βγαίνει απ' τ' οχτρεµένο
το στόµα του· µοναχά του Έχτορα του αντροφονιά τρογύρα,
τους Τρώες καθώς προστάζει, ο αντίλαλος' κι αυτοί κρατούν τον κάµπο
δικό τους όλο, και χουγιάζοντας τσακίζουν τους Αργίτες.
 Μα κι έτσι, απ' τα καράβια διώχνοντας το χαλασµό, µε λύσσα

χύσου στη µάχη µέσα, Πάτροκλε, µην κάψουν τα καράβια
µε φάουσα φλόγα, και µας κόψουνε του γυρισµού τη στράτα.
Μα ό,τι θα πω, ως την άκρα βάλε το στο νου κι απάκουσέ µου·
τι δόξα και τιµή περίτρανη να µου χαρίσεις θέλω
µπρος στους Αργίτες, την πανέµορφη να µου γυρίσουν κόρη,
κι άλλα πολλά από πάνω ατίµητα να µου χαρίσουν δώρα.
Μόλις τους διώξεις από τ' άρµενα, γύρνα τα πίσω, κι άλλη
ο άντρας της Ήρας ο βαρύβροντος αν σου χαρίζει δόξα,
µη θες τους Τρώες τους πολεµόχαρους να πολεµάς µονάχος,
 δίχως εµένα' τι τη δόξα µου θα λιγοστέψεις έτσι.

Και µη µεθύσεις απ' τον πόλεµο κι απ' τη σφαγή, κι ανοίξεις
δρόµο µπροστά, τους Τρώες σκοτώνοντας, κατά της Τροίας το κάστρο,
µην τύχει και κανείς αθάνατος, απ' τους θεούς του Ολύµπου,
στη µέση µπει' τι αυτούς ο Απόλλωνας τους έχει στην καρδιά του.
Μόλις γλιτώσεις τα πλεούµενα, µεµιάς να γύρεις πίσω,
και µοναχούς τους άλλους άφησε να πολεµούν στον κάµπο.
Ε, λέει και να 'ταν, ∆ία πατέρα µου και Φοίβε κι Αθηνά µου,
µήτε ένας απ' τους Τρώες να ξέφευγε του Χάρου, όσοι και να 'ναι,
µήτε κι Αργίτης, να γλιτώσουµε µονάχα εµείς οι δυο µας,
 εµείς και να ξεκεφαλίσουµε της άγιας Τροίας το κάστρο!»

Σαν τέτοια λόγια συναλλήλως τους κουβέντιαζαν εκείνοι'
κι ο Αίαντας, που οι ριξιές τον ζόριζαν, πια δεν κρατήθηκε άλλο'
µαζί η βουλή του ∆ία τον δάµαζε κι οι γαύροι Τρώες που έριχναν.
Κι ολοτρογύρα απ' τα µελίγγια του το στραφτερό του κράνος
απ' τις χτυπιές φριχτά αντιδόνιζε, τι αλάγιαστα του έριχναν
πάνω στ' αφάλια τα καλόφτιαστα' κι είχε κοπεί ο ζερβός του
ο νώµος, το πολύπλουµο άπαυτα ν' ανεβαστάει σκουτάρι.
Μα µ' όλες τις ριξιές τρογύρα του βαστούσε εκείνος πάντα'
βαρύ λαχάνιασµα τον έπνιγε, κι απ' όλο το κορµί του


κρουνός ο ιδρώτας κάτω εχύνουνταν, κι ανασασµό δεν είχε'
κακό µονάχα ολούθε επλάκωνε σε άλλο κακό από πάνω.
Πέστε µου τώρα, Μούσες, που έχετε τον Όλυµπο παλάτι,

πώς πήρε η φλόγα και πρωτόπεσε στ' Αργίτικα καράβια;
Ο µέγας Έχτορας ζυγώνοντας µε το µακρύ σπαθί του·
του Αίαντα χτύπησε το φράξινο κοντάρι, απά στη δέση,
και πέρα ως πέρα του το θέρισε. Κι ο γιος του Τελαµώνα
το κολοβό κοντάρι απόµεινε να παίζει µες στο χέρι'
κι ο χάλκινος χαλός βουίζοντας στη γη τινάχτη πέρα.
Και τότε ο Αίας, ανατριχιάζοντας στην άψεγη καρδιά του,
 από θεού πως ήταν το 'νιωσε, κι ο ∆ίας ο αψηλοβρόντης

τους Τρώες πως βόηθαγε, και ζάβωνε κάθε βουλή δικιά του.
Απ' τις ριξιές λοιπόν ξεµάκρυνε' κι αυτοί στο πλοίο τινάζουν
φωτιάν αχόρταγη· φλόγα άσβηστη µεµιάς το περιζώνει.
Έτσι έτρωγε η φωτιά την πρύµνα του· τότε ο Αχιλλέας µε βιάση
χτυπώντας τα µεριά του εφώναξε στον Πάτροκλο και του 'πε:
«Οµπρός, αλογοδρόµε Πάτροκλε, τρισεύγενε, ξεκρίνω
της φάουσας της φωτιάς το σφύριγµα πλάι στα καράβια τώρα'
µην πάει και πάρουν τα καράβια µας και σίγουρα χαθούµε.
Τ' άρµατα φόρα εσύ, το ασκέρι µας εγώ θα πάω να µάσω.»
 Είπε, και κείνος πήρε κι έβαζε τη στραφτερή του αρµάτα"

και πρώτα γύρα στ' αντικνήµια του στεριώνει τις κνηµίδες,
τις όµορφες, που τις σφιχτόδεναν πανώσφυρα ασηµένια'
δεύτερα πέρασε στο στήθος του τρογύρα του Αχιλλέα
του φτεροπόδαρου το θώρακα τον αστροπλουµισµένο'
µετά το ασηµοκαρφοπλούµιστο σπαθί περνά στους ώµους,
το χάλκινο, και το κατάβαρο, θεόρατο σκουτάρι'
στο δυνατό κεφάλι του έβαλε καλοφτιαγµένο κράνος, :
κι άγρια ψηλά από πάνω ανέµιζεν η φούντα του η αλογίσια'
και δυο γερά κοντάρια εφούχτωσε, που του 'ρχονταν στο χέρι.
 Μον' το βαρύ, µεγάλο, ασήκωτο κοντάρι του Αχιλλέα

δεν πήρε του άψεγου' δε δύνουνταν κανένας να το παίζει
Αργίτης άλλος µες στα χέρια του' µόνο ο Αχιλλέας µπορούσε
το φράξινο κοντάρι, ο Χείρωνας που απ' τις κορφές του Πηλίου
για να σκοτώνει ηρώους αντρόκαρδους στον κύρη του είχε δώσει.
Κράζει µετά τον Αυτοµέδοντα για να του ζέψει τ' άτια'
µετά απ' τον Αχιλλέα τον άτροµο τιµούσε απ' όλους τούτον,
τί κάτεχε πως έστεκε άσειστος στης µάχης τη φοβέρα.
Και τ' άτια αµέσως ο Αυτοµέδοντας τα γρήγορα, τον Ξάνθο
και το Βαλίο, που σαν τον άνεµο γοργοπετούσαν, ζεύει.
 Τα 'χε γεννήσει µε το Ζέφυρο µιαν Άρπια, η Φτεροπόδα,

µια µέρα σε λιβάδι ως έβοσκε, στου Ωκεανού τους όχτους.
Και τον ασύγκριτο τον Πήδασο στ' άλλα αποδίπλα ζεύει'
κουρσό τον είχε απ' του Ηετίωνα φέρει ο Αχιλλέας το κάστρο,
κι αν και θνητός, µα µε τ' αθάνατα παράβγαινε άλογά του.
Κι ωστόσο στα καλύβια τρέχοντας τους Μυρµιδόνες όλους
αρµάτωνε ο Αχιλλέας· και φρένιαζαν αυτοί, σα σαρκοφάγοι
λύκοι, που δύναµη ακατάλυτη τους σπρώχνει, κι ως σπαράζουν
τρανή αλαφίνα διπλοκέρατη µες στα βουνά, την τρώνε
αρπαχτικά' κι ως τα µουσούδια τους βάφηκαν µ' αίµα άκρατο,
 κοπαδιαστά να πιουν ξεκίνησαν σε µαύρη νεροµάνα'

και το βαθύ νερό απανάλαφρα µε τις λιγνές τους γλώσσες
λάφτουν, κι αναξερνούν τα γαίµατα' µα ατρόµητη στα στήθια
βαστάει η ψυχή τους, κι ας εβάρυνε τόσο πολύ η κοιλιά τους·
όµοια οι προλάτες κι οι πολέµαρχοι των Μυρµιδόνων τρέχαν
στον ψυχωµένο γύρα σύντροφο του φτερωτού Αχιλλέα
να µαζευτούν κι ο πολεµόχαρος γιος του Πηλέα σιµά τους
τους σκουταράτους άντρες έσπρωχνε και τ' άτια να κινήσουν.
Είχε ο Αχιλλέας πενήντα γρήγορα καράβια που κυβέρνα,
ο λατρευτός του ∆ία, σαν έφτασε στην Τροία, και στο καθένα
 πενήντα παλικάρια εκάθουνταν πα στο κουπί συντρόφοι'

και πέντε κεφαλή τους έβαλε ρηγάρχες µπιστεµένους
να κυβερνούν, κι αυτός βασίλευε περίσσια πάνω απ' όλους.
Στον πρώτο λόχο ο λαµπροθώρακος Μενέσθιος κυβερνούσε,
του Σπερχειού, του ουρανογέννητου του ποταµού, βλαστάρι·
µια κόρη του Πηλέα τον γέννησε πανώρια, η Πολύδωρα,
θνητή, που µε θεό κοιµήθηκε, το Σπερχειό το γαύρο,
µα γιος του Βώρου νοµατίζουνταν κι αγγόνι του Περήρη'
τι αυτός την πήρε απ' τον πατέρα της µε µυριοπλούσια δώρα.
Στόν άλλο λόχο ο γαύρος Εύδωρος αφέντευε, µιας κόρης,
 της Πολυµήλας, κλεφτογέννηµα, που στο χορό ήταν πρώτη,

του Φύλα η θυγατέρα· τι άρεσε του Αργοφονιά, ως την είδε
που στο χορό ετραγούδα κάποτε µε άλλες µαζί κοπέλες
στη χάρη της χουγιάχτρας Άρτεµης της χρυσοδοξαρούσας.
Ευτύς στο ανώγι άνέβη κι έσµιξε κρυφά µαζί της τότε
ο πονηρός Ερµής, τρισεύγενον υγιό χαρίζοντας της,
τον Εύδωρο, καλό στο τρέξιµο, καλό και στο κοντάρι.
Κι η θεά Λεχούσα αφού η βαρύπονη της έβγαλε το γιο της
όξω στο φως, και του ήλιου αντίκρισε την άγια λάµψη, εκείνην
ο γαύρος Εχεκλής, ο ατρόµητος του Αχτόρου ύγιός, την πήρε

 γυναίκα, µύρια δώρα δίνοντας, στο αρχοντικό του µέσα.

Και το µωρό το χαϊδανάσταινε µε αγάπη ο γέρο Φύλας,
,.και πάντα γνοιαστικά το φρόντιζε, σαν να 'ταν γιος δικός του.
Στον τρίτο λόχο ο γιος του Μαίµαλου µπήκε αρχηγός, ο γαύρος
ο Πείσαντρος, που στο κοντάρεµα ξεχώριζε απ' τους άλλους,
µετά από του Αχιλλέα το σύντροφο, στους Μυρµιδόνες µέσα.
Κι ο γέρο αλογολάτης Φοίνικας τον τέταρτο οδηγούσε,
κι ο ψυχωµένος Αλκιµέδοντας, του Λαέρκη ο γιος, τον πέµπτο.
Κι ως όλους ο Αχιλλέας τους χώρισε, και πήραν θέση δίπλα
-στους αρχηγούς, γυρνώντας µίλησε παλικαρίσια λόγια:
 «Μη λησµονήσει τις φοβέρες του κανένας, Μυρµιδόνες,

που για τους Τρώες εδώ πετούσατε πλάι στα γοργά καράβια,
όσο ο θυµός µου εκράτα, κι όλοι σας τα βάζατε µαζί µου:
,,Γιε του Πηλέα σκληρέ, η µητέρα σου σε είχε χολή βυζάξει;
Άσπλαχνε εσύ, που τους συντρόφους σου στ' άρµενα εδώ κρατάς µας
µε το στανιό. Στα πελαγόδροµα λοιπόν καράβια ας µπούµε,
πίσω να πάµε, µια και σου 'πνίξε µαύρος θυµός τα σπλάχνα."
Τέτοια όλοι σας µαζί µου λέγατε συχνά, και τώρα να το
της µάχης πριν που λαχταρούσατε το έργο το µέγα οµπρός σας.
Ο που 'χει τώρα στήθος ατροµο στους Τρώες ας πέσει απάνω!»
 Αυτά είπε, κι όλοι επήραν δύναµη και στύλωσε η καρδιά τους,

κι ακόµα πιο τους λόχους έσφιξαν το βασιλιά γρικώντας.
Πώς αρµοδένει τοίχο ο µάστορας µε αδρές σφιγµένες πέτρες
σπιτιού αψηλού, να το αφεντεύουνε, σύντας φυσούν οι άνεµοι·
όµοια σφιχτά τα κράνη αρµόδεναν κι οι αφαλωτές ασπίδες.
Σκούδο στο σκούδο σφιχτοσµίγουνταν, κράνος στο κράνος, άντρας
στον άντρα' κι ως έσκυβαν, άγγιζαν στ' αλογουρίσια κράνη
ψηλά τα κέρατα τα ολόλαµπρα' τόσο πυκνά αρµόδεναν.
Κι οµπρός απ' όλους ο Αυτοµέδοντας κι ο Πάτροκλος, ντυµένοι
µες στ' άρµατα τους, πηγαινόρχουνταν, µε µια καρδιά κι οι δυο τους,
 µπροστά απ' τους Μυρµιδόνες στέκοντας να πολεµούν. Κι ωστόσο

µπήκε ο Αχιλλέας µες στο καλύβι του, κι ανοίγει µια κασέλα
ωριόξοµπλη, που η χιοναστράγαλη του 'χε απιθώσει Θέτη,
µαζί του να την πάρει, στο άρµενο, ξεχειλιστή χιτώνες
και κάπες, να 'χει να ζεσταίνεται, κι ολόσγουρα κιλίµια.
Μαστορεµένη κούπα εφύλαγεν εκεί' µε τούτην άλλος
άντρας κρασί ποτέ δεν έπινε φλογόµαυρο, και µήτε
σε άλλο θεό σπονδές επρόσφερνε, µόνο στο ∆ία πατέρα.
Την πήρε τότε απ' την κασέλα του, την πάστρεψε µε θειάφι,
µε λαγαρό νερό τρεχούµενο την ξέπλυνε κατόπι,

 κι ατός του ως νίφτηκε, φλογόµαυρο κρασί ανασέρνει, κι έτσι

µες στην αυλή του επήρε κι έσταζε κρασί, ψηλά θωρώντας,
κι έκαµε ευκή, κι ο κεραυνόχαρος τα λόγια του άκουε ∆ίας:
« ∆ία της ∆ωδώνης, πρωτοκύβερνε, πελασγικέ, που µένεις
µακριά, την παγερή αφεντεύοντας ∆ωδώνη, και τρογύρα
χαµοκοιτάµενοι, ανιφτόποδοι, ζουν οι Σελλοί, οι δικοί σου
προφήτες· κι άλλοτε συνάκουσες την προσευκή µου εµένα
και µου 'δωσες τιµή, παιδεύοντας ανήλεα τους Αργίτες·
όµοια και τώρα αυτό το θέληµα µη µου το αρνιέσαι πάλε:
ατός µου εγώ στων πλοίων τη σύναξη θα µείνω τώρα πίσω,
 µα τον πιστό τους στέλνω ακράνη µου µε πλήθος Μυρµιδόνες

να πολεµήσει. ∆ία βροντόλαλε, δωσ' του τιµή και δόξα,
και µέσα την καρδιά του στύλωσε, που κι ο Έχτορας να µάθει,
αν τάχα ο σύντροφος µου δύνεται και µόνος µες στη µάχη
να χτυπηθεί, για αν τότε ανίκητα τα χέρια του µονάχα
λυσσοµανούν, σύντας στον πόλεµο κι εγώ χιµώ µαζί του
Μ' απ' τα καράβια πια τον πόλεµο και το κακό σα διώξει,
ας µου γυρίσει πίσω ανέβλαβος στα γρήγορα καράβια
µε τους αντρόµαχους συντρόφους του και µ' όλα τ' άρµατά του.»
Είπε, κι ο ∆ίας ο βαθυστόχαστος ακούει την προσευχή του,
 κι ένα απ' τα δυο ο πατέρας του 'δωκε, και το άλλο του το αρνήθη

να διώξει απ' τα καραβιά του 'δωκε και πόλεµο και µάχη,
µα να 'ρθει ζωντανός του αρνήθηκεν από τη µάχη πίσω.
Κι αφού έκαµε σπονδή κι ευκήθηκε στο ∆ία πατέρα εκείνος,
γυρνώντας στο καλύβι απίθωσε την κούπα στην κασέλα,
και στο καλύβι οµπρός εστάθηκε, τι λαχταρούσε πάντα
να βλέπει µες στον άγριο πόλεµο τους Τρώες και τους Αργίτες.
Κι αυτοί µαζί µε τον αντρόκαρδο τον Πάτροκλο κινούνε
όλο καρδιά, ως που πια συνάρµατοι στους Τρώες απάνω επέσαν
και χύθηκαν, σα σφήκες θα 'λεγες, στη στράτα που φωλιάζουν,


και τα µικρά παιδιά το πήρανε να τις κεντούν συνήθιο
αγγρίζοντάς τις, έτσι που 'χτισαν στο δρόµο τα κελιά τους,
τ' ανέµυαλα! τι κι άλλους έκαναν κακό να βρουν µεγάλο·
κι αν να περάσει κάποιος έτυχε διαβάτης κι άθελα του
τις πείραξε, µεµιάς εχίµιξαν όλες µαζί πετώντας
όλο κουράγιο κατά πάνω του, το γόνο τους να σώσουν'
µε ίδιο κουράγιο, µε ίδια ανάκαρα κι οι Μυρµιδόνες πέρα
απ' τ' άρµενα χιµούσαν, κι άσβηστος ο αλαλητός σκωνόταν.

Και τότε ο Πάτροκλος χουγιάζοντας γκαρδιώνει τους συντρόφους:
« Πιστοί µου Μυρµιδόνες, σύντροφοι του ξακουστού Αχιλλέα,
 άντρες φανείτε, ορθή κρατάτε τη της αντριγιάς τη φλόγα,

το βασιλιά µας να τιµήσουµε, που στα καράβια πρώτος
µες στους Αργίτες, κι οι σύντροφοι του στο άγριο το απάλε πρώτοι·
κι ο πρωταφέντης Αγαµέµνονας να νιώσει, ο γιος του Ατρέα,
την τύφλα του, που παραψήφησε των Αχαιών τον πρώτο.»
Αυτά είπε, κι όλοι επήραν δύναµη και στύλωσε η καρδιά τους,
κι απανωτοί στους Τρώες εχίµιξαν, καί τ' άρµενα τρογύρα
αντιλάλησαν άγρια, ως φώναξαν οί ψυχωµένοι Αργίτες.
Κι οι Τρώες, ως ξέκριναν τον Πάτροκλο τον αντρειωµένο οµπρός τους,
αυτόν και τον αµαξολάτη του, να λάµπουν στ' άρµατα τους,
 όλοι τροµάρα εντός τους ένιωσαν, ξεστέλιωσαν οι λόχοι,

τι ο γαύρος Αχιλλέας φοβήθηκαν πως δίπλα στα καράβια
την όχτρητα έδιωξε από πάνω του κι έκαµε αγάπη πάλε'
κι όλοι τα µάτια κλωθογύριζαν, του Χάρου πώς να φύγουν.
Πρώτος ο Πάτροκλος σφεντόνισε το αστραφτερό κοντάρι
µπροστά του, µες στη µέση, όπου άρχιζαν οι πιο πολλοί να σπάζουν,
στου Πρωτεσίλαου του τρανόψυχου τρογύρα το καράβι'
και τον τρανό Πυραίχµη επέτυχε, που 'χε τους Παίονας φέρει
απ' τον Αξιό το φαρδιορέµατο µακριά, απ' την Αµυδώνα'
Στον ώµο το δεξιό τον χτύπησε, κι ανάσκελα βογγώντας
 κυλίστη κατά γης, κι οι σύντροφοι τρογύρα του σκόρπισαν,

οι Παίονες' τί όλοι οµπρός στον Πάτροκλο το ρίξαν στη φευγάλα,
τον αρχηγό τους µόλις σκότωσε, που ήταν στη µάχη ο πρώτος.
Κι ως τούτοι πίσω έκαµαν, έσβησε τη λαµπαδούσα φλόγα,
κι απόµεινε εκεί πέρα το άρµενο µισόκαφτο' κι εκείνοι,
οι Τρώες, σκόρπισαν µε άγριο τάραχο' κι οι ∆αναοί χύθηκαν
στα βαθουλά καράβια, κι άσωστος αλαλητός ασκώθη.
Από βουνού µεγάλου κάποτε ψηλή κορφή πώς σπρώχνει
ο ∆ίας ο αστραπορίχτης σύγνεφο πυκνό και φεύγει αλάργα,
και γύρα οι βίγλες όλες φαίνουνται, τ' ακρόκορφα, οι λαγκάδες,


κι από τα ουράνια κάτω απέραντος ανοίγει ξάφνου ο αίθέρας'
όµοια κι οι Αργίτες, από τ' άρµενα την άγρια φλόγα ως διώξαν,
µια στάλα ανάσαναν, µα ο πόλεµος δε σκόλαζε καθόλου·
τι οι Τρώες µπροστά στους πολεµόχαρους τους Αχαιούς ακόµα
δε γύριζαν την πλάτη στ' άρµενα τα µαύρα για να φύγουν,

µον' στανικώς πισωδροµίζοντας αντιστέκονταν πάντα.
Κι ως οι γραµµές της µάχης σκόρπισαν, σκοτώνει από 'ναν άντρα
κάθε αρχηγός· κι απ' όλους ο άτροµος γιος του Μενοίτιου πρώτος
στο µερί πάνω τον Αρήλυκο χτυπάει, τη ράχη ως γύρνα,
µε µυτερό κοντάρι χάλκινο, και βγήκε από την άλλη·
 του σπάει το κόκαλο, κι απίστοµα στο χώµα πέφτει εκείνος.

Μετά ο Μενέλαος ο πολέµαρχος το Θόα στο στήθος βρίσκει,
γυµνός πλάι στο σκουτάρι ως έµεινε, και την ορµή του κόβει.
Τον Άµφικλο, µε φόρα ως χύνουνταν, παραµονεύει ο Μέγης,
και προλαβαίνοντας τον πέτυχε πα στο µερί, κει που 'ναι
κανείς πιο σαρκωµένος' κι έκοψε τα νεύρα γύρω η µύτη
του κονταριού, κι ευτύς εσκέπασε τα µάτια του σκοτάδι.
Κι ο πρώτος απ' τους γιους του Νέστορα βαρίσκει τον Ατύµνιο,
ο Αντίλοχος, και τα λαγγόνια του περνά τα απ' άκρη ως άκρη,
και πέφτει οµπρός του' τότε σίµωσε µε το κοντάρι ο Μάρης,
 θυµό γιοµάτος για τ' αδέρφι του' µπρος στο κουφάρι εστάθη,

και χύθη απάνω στον Αντίλοχο' µα πριν προφτάσει, ρίχνει
ο Θρασυµήδης, και τον πέτυχε στον ώµο ευτύς απάνω.
Του κονταριού ο χαλός διαχώρισε τ' απανωβράχιονό του
από το κρέας τρογύρα, κι έσπασε το κόκαλο του ως πέρα.
Πέφτει βροντώντας, και του σκέπασε τα µάτια το σκοτάδι.
Έτσι από δυο αδερφούς σκοτώθηκαν κι οµάδι εκατεβήκαν
οι δυο του Σαρπηδόνα αντρόκαρδοι σύντροφοι µες στον Άδη,
του Αµισωδάρου οι γιοι οι πολέµαρχοι, που την αδάµαστη είχε
τη Χίµαιρα αναθρέψει, ανείπωτη ζηµιά σε πλήθος κόσµο.
 Κι ο Αίας, του Οϊλέα ο γιος, χιµίζοντας προφταίνει, ως πιστοµιόταν

µες στην αντάρα, τον Κλεόβουλο και του 'κοψε τη φόρα,
µε το σπαθί του τ' ωριοµάνικο χτυπώντας τον στο σβέρκο"
απ' το αίµα το σπαθί του επύρωσε, και κείνου τα δυο µάτια
σφάλιξε η Μοίρα η τρανοδύναµη κι ο κόκκινος ο Χάρος.
Τότε ο Πηνέλαος µε το Λύκωνα τρέχουν κοντά, γιατί είχαν
ο ένας του άλλου λαθέψει κι έριξαν του κάκου τα κοντάρια'
µε τα σπαθιά τους τότε σίµωσαν, κι ο Λύκωνας του δίνει
στου κράνους του αψηλά το κέρατο, µα του σπαθιού το χέρι
του σπάει' τότε ο Πηνέλαος του 'δωκε κάτω απ' τ' αφτί, στο σβέρκο,


και το σπαθί του εχώθη αλάκερο, κι ως µοναχά το δέρµα ·
κρατούσε, το κεφάλι εκρέµασε κι ελύθη η δύναµη του.
Τρεχάτος κι ο Μηριόνης πρόφτασε και κονταρεύει απάνω
στο δεξιόν ώµο τον Ακάµαντα, στο αµάξι του ως πηδούσε,

και πέφτει καταγής, και χύθηκε στα µάτια του σκοτάδι.
Κι ο Ιδοµενέας χτυπάει µε ανέσπλαχνο κοντάρι τον Ερύµα
στο στόµα, κι ο χαλός ο χάλκινος βγήκε αντικρύ περνώντας
στη ρίζα του µυαλού, και σύντριψε τα κόκαλα του τ' άσπρα'
πετάχτηκαν τα δόντια, κι αίµατα τα µάτια του γιοµώσαν
τα δυο, κι απ' τ' ανοιχτό το στόµα του κι απ' τα ρουθούνια το αίµα
 ξερνούσε, και το µαύρο σύγνεφο τον έζωσε του Χάρου.

Σκοτώσαν έτσι οι Αργίτες κύβερνοι καθείς κι από 'ναν άντρα.
Πώς λύκοι ξαγριεµένοι ρίχνουνται σε αρνιά, σε ρίφια απάνω,
αρπάζοντας τα απ' τα κοπάδια τους, που ανέµελος τσοπάνος
τ' αφήκε στα βουνά και σκόρπισαν, κι εκείνοι βλέποντας τα
χιµούν µε βιάση στ' αρνοκάτσικα µε την καρδιά την τρέµια'
όµοια στους Τρώες κι οι Αργίτες χίµιξαν, κι αυτοί µεµιάς το ρίχνουν
µε τρόµο στο φευγιό σκληρίζοντας, πάσα αντριγιά ξεχνώντας.
Κι ο µέγας Αίας να ρίξει εγύρευε στο χαλκοκράνη πάντα
τον Έχτορα, µ' αυτός, κατέχοντας την τέχνη του πολέµου,
 τους ώµους τους φαρδιούς εσκέπαζε µε ταύρινο σκουτάρι,

και τις σαϊτιές που βούιζαν ξέφευγε, τις κονταριές που εβρόντουν,
τι το 'νιωθε καλά πως έγερνε τώρα απ' την άλλη η νίκη·
µα κι έτσι έµενε εκεί, παλεύοντας να σώσει τους συντρόφους.
Πώς απ' τον Όλυµπο ένα σύγνεφο προς τ' ουρανού τα βάθη
τα ξάστερα πλαταίνει, ο δρόλαπας καθώς του ∆ία ξεσπάζει'
όµοια κι εκείνοι έσκουζαν κι έφευγαν απ' τα καράβια τότε,
καί δίχως τάξη πίσω εδιάβαιναν και τ' άτια ξεµακραίναν
γοργά τον Έχτορα συνάρµατο, τους άλλους παρατώντας
τους Τρώες, που το ανοιχτό τους µπόδιζε χαντάκι αθέλητα τους.
 Πολλά φαριά, τ' αµάξια σέρνοντας γοργά, µες στο χαντάκι,

του τιµονιού την άκρια ως έσπαζαν, τ' αρχονταµάξια άφηναν.
Ξοπίσω ο Πάτροκλος, γκαρδιώνοντας τους Αχαιούς, τραβούσε
το χαλασµό των Τρωών γυρεύοντας· κι αυτοί γέµιζαν όλες
τις στράτες σκόρπιοι µε συντάραχο και χλαλοή, κι η σκόνη
ψηλά κάτω απ' τα νέφη απλώνουνταν, και πιλαλούσαν τ' άτια
µακριά από τα καλύβια κι άρµενα, να πάν στο κάστρο πίσω.
Κι ο Πάτροκλος εκεί που πιότερους θωρούσε ανταριασµένους
χυνόταν µε φοβέρες, κι έπεφταν κάτω απ' τ' αξόνια εκείνοι
µε το κεφάλι, και τ' αµάξια τους αναποδογύριζαν.


Και το χαντάκι αντίκρα επήδηξαν τα γρήγορα άλογα του,

τ' αθάνατα, οι θεοί που κάποτε χάρισαν στον Πηλέα,
µπροστά χιµώντας, τι στον Έχτορα να ρίξει ελαχταρούσε'
όµως εκείνον τον ξεµακραίναν τα γρήγορα άλογά του.
Πώς όντας πιάσει µπόρα, αλάκερη πλαντάζει η γης η µαύρη,
κάποιαν ηµέρα του χινόπωρου, νεροποντή σα στέλνει
ο ∆ίας, καθώς τον πήρε η µάνητα κι η οργή για τους ανθρώπους,
στην αγορά που κρίνουν άνοµα, στραβά κρισολογώντας,
και λαχταρούν το δίκιο αψήφιστα κι ουδέ θεούς λογιάζουν
τους ποταµούς τους όλους ξέχειλους θωρούν να τρέχουν τότε,
 και τις πλαγιές τα ξερορέµατα να κόβουν πληµµυρώντας,

που απ' το βουνό µε ορµή στη θάλασσα τη σκοτεινή ως κυλούνε,
µουγκρίζουν δυνατά, ρηµάζοντας τους µόχτους των ανθρώπων
όµοια βαριά εµουγκρίζαν τρέχοντας κι οι τρωικές φοράδες.
Και σύντας άριεψεν ο Πάτροκλος τις φάλαγγες τις πρώτες,
πίσω ξανά στα πλοία τις έσπρωξε' κι ουδέ στο κάστρο µέσα
να µπουν τους άφηνε, κι ας το 'θελαν, µον' έσφαζε χιµώντας
ολούθε, στο ποτάµι ανάµεσα και στο αψηλό το τείχος
και στα καράβια, πίσω παίρνοντας το αίµα πολλών που έπεσαν.
Τον Πρόνοο πρώτο τότε εχτύπησε µε το λαµπρό κοντάρι,
 γυµνός πλάι στο σκουτάρι ως έµεινε, και την ορµή του κόβει.

Βρόντηξε πέφτοντας' κι ο Πάτροκλος στο Θέστορα, του Ηνόπου
το γιο. χιµώντας πάνωκάθουνταν στ' ώριο του αµάξι ετούτος
κουβαριαστός, τι ο νους του εσάστισε, και τα λουριά απ' τα χέρια
του ξέφυγαν κι εκείνος σίµωσε και στη δεξιά µασέλα
τον κονταρεύει, και του πέρασε τα δόντια ως πέρα, κι έτσι
µε το κοντάρι τον ανάσυρεν απ' του αµαξιού το γύρο,
σε κάβο όπως ψαράς που κάθεται και σέρνει µε τ' αγκίστρι
και µε το λιναρένιο αρµίδι του τρανό απ' το κύµα ψάρι'
όµοια τον έσερνε απ' τ' αµάξι του µε ορθάνοιχτο το στόµα,
 κι όπως τον έσπρωξε τ' απίστοµα, ξεψύχησε πεσµένος.

Μετά, ως χιµούσε ο Ερύλαος πάνω του, στην κεφαλή του ρίχνει
καταµεσός κοτρόνι, κι έσκισε στη µέση εκείνη ακέρια
στο στέριο µέσα κράνος· κι έπεσε τα µπρούµυτα στο χώµα,
και γύραθε του εχύθη ο θάνατος ο ψυχοκαταλύτης.
Μετά στον Πυρή, στον Ερύµαντα χιµίζει και στου Αργέου
το γιο Πολύµηλο, στον Εύιππο, στον αντρειωµένο Επάλτη,
και στον Εχίο και στον Τληπόλεµο και στον Ιφέα το γαϋρο,
κι όλους απανωτά τους σώριασε στη γη την πολυθρόφα.
Κι ο Σαρπηδόνας τους ξεζώνατους τους συντρόφους του ως είδε

 να πέφτουν κάτω από του Πάτροκλου τα µανιασµένα χέρια,

µε οργή φωνάζει τους ισόθεους προστάζοντας Λυκιώτες:
« Ντροπή, Λυκιώτες! Που µου φεύγετε; Γοργοποδαριαστείτε'
τι εγώ µε τούτον τον πολέµαρχο θ' αντικριστώ, να µάθω,
ποιος να 'ναι τάχα µ' έτοια δύναµη, και τόση θράψη κάνει
στους Τρώες· πολλών αλήθεια αντρόκαρδων τα γόνατα έχει λύσει.»
Είπε, κι από το αµάξι επήδηξε συνάρµατος στο χώµα'
κι ως να τον δει, πετάχτη ο Πάτροκλος, κι αυτός από τ' αµάξι.
Κι όπως δυο αγιούπες γαντζοµύτηδες και νυχοποδαράτοι
παλεύουν δυνατά στρηνιάζοντας σε ολόρθο βράχο απάνω'
 όµοια και τούτοι οι δυο σκληρίζοντας ο ένας του άλλου χιµίξαν.

Κι όπως τους είδε, τους σπλαχνίστηκε βαθιά του ο γιος του Κρόνου,
κι είπε στην Ήρα, που καί ταίρι του µαζί ήταν κι' αδερφή του:
«Ωχού µου εµένα, ο πιο που αγάπησα θνητός, ο Σαρπηδόνας,
γραφτό 'ναι τώρα από τον Πάτροκλο να κατεβεί στον Άδη.
Και µέσα µου η καρδιά διχόγνωµη σαλεύει, ως διαλογούµαι,
να τον αρπάξω απ' την πολύδακρη τη µάχη και στης πλούσιας
Λυκίας τα µέρη, πριν ο θάνατος τον έβρει, να τον φέρω,
για και ν' αφήσω τώρα ο Πάτροκλος να πάρει τη ζωή του;»
Και τότε η σεβαστή του απάντησε βοϊδοµάτη Ήρα κι είπε:
 «Υγιέ του Κρόνου τροµερότατε, τι λόγια αυτά που κρένεις;

Έναν θνητό πώς θες, που θάνατο του 'χει γραµµένα η Μοίρα,
τώρα ξανά απ' τον πολυστέναχτο να τον γλιτώσεις Χάρο;
Κάµε ό,τι θες, µα κι όλοι οι αθάνατοι δεν έχουµε ίδια γνώµη.
Άκου, ένα λόγο τώρα θα 'λεγα, και συ στο νου σου βαλ' τον:
Αν στείλεις ζωντανό στο σπίτι του το Σαρπηδόνα πίσω,
κι άλλος θεός, στοχάσου, αργότερα θα θέλει σαν και σένα
τον ακριβό του γιο απ' τον πόλεµο τον άγριο να γλιτώσει'
γιατί πολλοί στου Πρίαµου µάχουνται το µέγα κάστρο γύρα
θεών υγιοί, και συ θα θύµωνες περίσσια τους γονιούς τους.


Αν όµως είναι τόση η αγάπη σου και σκίζεται η καρδιά σου,
τώρα άφησε τον µες στον πόλεµο να σκοτωθεί τον άγριο,
κάτω απ' του Πάτροκλου τ' ανίκητα τα χέρια δαµασµένος·
κι έπειτα, σαν τον έβρει ο Χάροντας και ξεψυχήσει, στείλε
το γλυκόν Ύπνο και το Θάνατο, στα χέρια να τον πάρουν
και να τον πάνε στης απλόχωρης Λυκίας τα µέρη πέρα.
Μνηµούρι εκεί οι δικοί κι οι φίλοι του µε µια κολόνα απάνω

θα του σηκώσουν τι όσοι πέθαναν άλλη δε λάχαν χάρη.»
Είπε, κι ο κύρης των αθάνατων και των θνητών το δέχτη,
και µατερές ψιχάλες έριξε στο χώµα, να τιµήσει
 τον ακριβό το γιο του θέλοντας, που του 'µελλε στην πλούσια

την Τροία να τον σκοτώσει ο Πάτροκλος απ' την πατρίδα αλάργα.
Κι όπως τρεχάτοι κοντοζύγωσαν χιµώντας ο ένας του άλλου,
χτυπάει τον ξακουστόν ο Πάτροκλος Θρασύµηλο χιµώντας,
που αµαξολάτης ήταν έµνοστος του ρήγα Σαρπηδόνα'
στο κατωκοίλι τον εχτύπησε και την ορµή του κόβει.
Κι ο Σαρπηδόνας χύθη δεύτερος, µα το λαµπρό κοντάρι
του λάθεψε, και µόνο το άλογο, τον Πήδασο, στην πλάτη
βρίσκει δεξιά' και κείνο εµούγκρισε, και ξεψυχώντας κάτω
στον κουρνιαχτό βογγώντας έπεσε, και πέταξε η ψυχή του.
 Χωρίζουν τ' άλλα δυο τ' αλόγατα, τριζοκοπα ο ζυγός τους,

και µπλέκουν τα λουριά, το τρίζυγο σαν έπεσε άτι κάτω.
Μα ο ψυχωµένος Αυτοµέδοντας ευτύς θαράπιο βρίσκει:
Το ολόµακρο σπαθί του ετράβηξε πλάι στο παχύ µερί του,
και κόβει τα λουριά του τρίζυγου, δίχως στιγµή να χάνει.
Και πήραν ίσιο δρόµο τ' άλογα και στα λουριά στρώθηκαν.
Κι εκείνοι οι δυο τους ξανασίµωσαν µε λυσσασµένη αµάχη·
µα πάλε ο Σαρπηδόνας λάθεψε µε το λαµπρό κοντάρι,
και πέρασε ο χαλός στου Πάτροκλου τον ζερβόν ώµο απάνω,
δίχως ν' αγγίξει' τότε ο Πάτροκλος χιµάει µε τη σειρά του,
 και το κοντάρι από το χέρι του δεν έφυγε του κάκου,

µον' πέτυχε η καρδιά όπου βρίσκεται ζωσµένη απ' τ' άλλα σπλάχνα'
κι αυτός σωριάστη, όπως σωριάζεται για δρυς για λεύκα χάµω
για πεύκο τρισµεγάλο, που 'κοψαν πα στα βουνά οι µαστόροι
µε τα νιοτρόχιστα τσεκούρια τους, καρένα να το κάνουν
όµοια κι αυτός οµπρός στο αµάξι του και στ' άλογα ξαπλώθη
βρουχιώντας, µε τα νύχια ξύνοντας τη µατωµένη σκόνη.
Πώς σε κοπάδι ταύρο, δύναµη κι ορµή γιοµάτο, λιόντας
χιµάει και τρώει, µες στα στριφτόζαλα τα βόδια τ' άλλα ως βόσκει,
και κλείνει αυτός τα µάτια βόγγοντας στου λιόντα τα σαγόνια'
 όµοια απ' τον Πάτροκλο πεθαίνοντας των Λυκιωτών των γαύρων

ο πρωτολάτης δεν εδείλιασε, µον' λέει στο σύντροφό του:
«Γλαύκε µου εσύ, τρανέ πολέµαρχε, καιρός να δείξεις τώρα
κονταροµάχος και πολέµαρχος πως είσαι ψυχωµένος·
πια άλλο απ' τον πόλεµο µη γνοιάζεσαι, γοργόποδος αν είσαι.

Και πρώτα πρώτα ολούθε τρέχοντας των Λυκιωτών τους πρώτους
να 'ρθουν να πολεµήσουν άσκωσε στο Σαρπηδόνα γύρα,
κι έλα µετά και συ και πάλεψε τρογύρα απ' το κορµί µου'
τι θα σου γίνω εγώ κι αργότερα, µέρα και νύχτα πάντα,
ντροπή και καταφρόνια, αν τ' άρµατα µπορέσουν και µου γδύσουν
 οι Αργίτες τώρα, καθώς έπεσα στων καραβιών τις πρύµνες.

Καρδιά λοιπόν, οµπρός, ξεσήκωσε και τους δικούς µας όλους!»
Είπε, κι ο θάνατος του σκέπασε και µάτια και ρουθούνια.
Κι εκείνος τότε, απά στο στήθος του πατώντας, το κοντάρι
απ' το κορµί τραβάει, κι οµάδι του ξεχύθηκαν τα σπλάχνα,
και την ψυχή εκείνου εξερίζωσε µαζί µε το χαλό του.
Κι οι Μυρµιδόνες τ' άτια εκράτησαν, που λαχάνιαζαν, κι όλο
να φύγουν γύρευαν, ως έµεινε το αρχονταµάξι ολάδειο.
Πίκρα βαριά το Γλαύκο επλάκωσε, τα λόγια του ν' ακούσει,
κι οργή τον πήρε που δε δύνουνταν να τόνε διαφεντέψει'
 µον' µες στο χέρι εκράταε σφίγγοντας το µπράτσο, πού πονούσε

απ' την πληγή, του Τεύκρου πού άνοιξεν η σαγιτιά, στο τείχος
το µέγα ως χίµα, απ' τους συντρόφους του τη συφορά να διώξει. .
Κι ευκήθη τότε στον Απόλλωνα το µακροσαγιτάρη:
« Άκουσε, αφέντη, εσύ που βρίσκεσαι µες στη Λυκία την πλούσια
για καί στην Τροίαν εδώ, τι δύνεσαι να συνακούς ολούθε
όποιον τον ζώνει ανάγκη' µ' έζωσε και µένα ανάγκη τώρα'
φριχτά µε τυραννάει το λάβωµα' το µπράτσο µου σουβλίζουν
πόνοι δριµιοί, κι ουδέ ξεραίνεται, να σταµατήσει το αίµα.
Νιώθω τον ώµο από το χτύπηµα βαρύ, και το κοντάρι
 δε στέκει στέριο µες στη φούχτα µου, για να ριχτώ στη µάχη

πα στους οχτρούς· κι ο πιο αντρειωµένος µας εχάθη, ο Σαρπηδόνας,
ο γιος του ∆ία, που δε διαφέντεψε µηδέ και το παιδί του.
Μα καν, αφέντη εσύ, την άσκηµη λαβωµατιά µου γιάνε,
τους πόνους κοίµισε, και δύναµη δώσ'µου ξανά, να βάλω
κουράγιο στους Λυκιώτες συντρόφους, στον πόλεµο να µπούνε,
κι ατός µου να παλέψω απ' το κορµί του σκοτωµένου γύρα.»
Είπε, και την ευκή του επάκουσεν ο Απόλλωνας ο Φοίβος·
µεµιάς τους πόνους του σταµάτησε, ξεραίνει απ' την πληγή του
το µαύρο γαίµα, και το στήθος του µε άγριαν ορµή γιοµίζει.


Κι ο Γλαύκος το 'νιώσε στα φρένα του και χάρηκε η καρδιά του,
που έτσι τρανός θεός συνάκουσε µεµιάς την προσευκή του.

Και πρώτα πρώτα ολούθε τρέχοντας των Λυκιωτών τους κάλλιους
να 'ρθουν να πολεµούν ξεσήκωσε στο Σαρπηδόνα γύρα'
µετά στους Τρώες µακροσκελίζοντας κινούσε, κει που έστεκαν
ο γιος του Πάνθου ο Πολυδάµαντας κι ο Αγήνορας ο θείος,
κι ήταν κι ο Αινείας µαζί τους κι ο Έχτορας ο χαλκοκρανωµένος.
Στάθη κοντά τους, κι ανεµάρπαστα του συντυχαίνει λόγια:
«Έχτορα, τώρα πια αποξέχασες τους σύµµαχους σου αλήθεια,
που εδώ µακριά από την πατρίδα τους και τους δικούς για σένα
 σκοτώνουνται, µα εσύ δε γνοιάζεσαι βοήθεια να τους δώσεις.

Των Λυκιωτών ο πρώτος κοίτεται νεκρός, ο Σαρπηδόνας,
που πάντα τη Λυκία διαφέντευε, κριτής και πολέµαρχος·
ο Άρης ο χάλκινος τον σκότωσε στου Πάτροκλου τα χέρια.
Όµως σταθείτε, φίλοι, δίπλα του, κι ας µη δεχτεί η καρδιά σας
το σκοτωµένο να ντροπιάσουνε, να πάρουν τ' άρµατά του
οι Μυρµιδόνες, για όσους χάθηκαν Αργίτες µανιασµένοι,
που τα κοντάρια µας τους σκότωσαν µπρος στα γοργά καράβια.»
Έτσι είπε αυτός, και κατακέφαλα περίζωσε τους Τρώες
καηµός αβάσταχτος, αγιάτρευτος' τι στο καστρί τους πύργο,
 ξένος κι ας ήταν, τον λογάριαζαν, κι έσερνε πλήθιο ασκέρι

κοντά, κι ατός του µες στον πόλεµο ξεχώριζε απ' τους πρώτους.
Με λύσσα στους Αργίτες έπεσαν λοιπόν θυµό γιοµάτος,
-που εχάθη ο Σαρπηδόνας, ο Έχτορας τραβούσε οµπρός. Ωστόσο
η αντρίστικη καρδιά του Πάτροκλου ξεσήκωνε τους άλλους·
στους δυο τους Αίαντες πρώτα εµίλησε, που φρένιαζαν κι ατοί τους:
« Αίαντες, τώρα να βοηθήσετε καιρός µε την καρδιά σας,
την ίδια αντρεία όπως πάντα δείχνοντας και πιο µεγάλη ακόµα.
Κοίτεται ο πρώτος στο καστρότειχο των Αχαιών που εµπήκε,
ο Σαρπηδόνας· να τον παίρναµε, και την αρµατωσιά του
 να γδύναµε, να τον ντροπιάζαµε' και να σκοτώναµε όλους

µε άνέσπλαχνο χαλκό, που θα 'τρεχαν να τόνε διαφεντέψουν.»
Είπε, µ' αυτοί κι ατοί τους λόγιαζαν να κρατηθούν αντρίκεια'
κι ως απ' τις δυο µεριές τους λόχους τους στέριωσαν ο καθένας,
Λυκιώτες, Τρώες, Αργίτες έσµιξαν και Μυρµιδόνεςόλοι,
και πιάστηκαν τρογύρα απ' τ' άψυχο κορµί του σκοτωµένου,
φριχτά χουγιάζοντας, κι οι αρµάτες τους αλάγιαστα βροντούσαν
κι ο ∆ίας µε νύχτα µαύρη ετύλιξε τ' αντροπαλέµατά τους,
για να ξεσπάσει ανήλεος πόλεµος τρογύρα απ' τον υγιό του.
Οι Αργίτες πρώτοι πισωδρόµισαν οι στραφτοµάτες τότε'

 τι όχι απ' τους πιο αχαµνούς χτυπήθηκε στους Μυρµιδόνες κάποιος,

ο Επειγέας, ο αρχοντογέννητος γιος του Αγακλή του γαύρου,
που στο Βουδείο την αρχοντόχωρα βασίλευε σε χρόνια
παλιά, µα ως σκότωσε έναν ξάδερφο τρανό, στη Θέτη επήγε
τη χιοναστράγαλη προσπέφτοντας και στον Πηλέα το ρήγα'
κι αυτοί µαζί µε τον πολέµαρχο τον Αχιλλέα τον στείλαν
πέρα στην Τροία την καλοφόραδη, τους Τρώες να πολεµήσει.
Μα στο νεκρό όπως τώρα ζύγωνε, τον βρίσκει µε λιθάρι
στην κεφαλή του ο µέγας Έχτορας, κι αυτή στα δυο εχωρίστη
στο στέριο µέσα κράνος, κι έπεσε τ' απίστοµα στο χώµα,
 και γύραθέ του εχύθη ο θάνατος ο ψυχοκαταλύτης.

Πικράθη ο Πάτροκλος το σύντροφο νεκρό να ιδεί να πέφτει,
καί χύθη οµπρός µέσα απ' τους πρόµαχους, ίδια γοργό γεράκι,
που οι καλιακούδες όλες φεύγουνε και τα ψαρόνια οµπρός του'
ίδιος, αλογοδρόµε Πάτροκλε, στους Τρώες απάνω εχύθης
και στους Λυκιώτες, για το σύντροφο που εχάθη µανιασµένος·
και το Σθενέλαο, το πανάκριβο βλαστάρι του Ιθαιµένη,
µε πέτρα απά στο σβέρκο επέτυχε, και του 'κοψε τα νεύρα'
πισωδροµίζει ο γαύρος Έχτορας, µαζί κι οι µπροστοµάχοι.
Όσο του µακρού πάει ψιλόλιγνο κοντάρι, που το ρίχνει
 τη δύναµη του δοκιµάζοντας για στους αγώνες κάποιος,

για και στη µάχη, οχτροί σαν πλάκωσαν να σφάξουν και να ράνουν
τόσο κι οι Τρώες επισωδρόµισαν, σπρωγµένοι απ' τους Αργίτες.
Πρώτος ο Γλαύκος, των πολέµαρχων των Λυκιωτών ο ρήγας,
πίσω γυρνάει, και τον σντρόκαρδο το Βαθυκλή σκοτώνει,
το γιο τον ακριβό του Χάλκωνα, που ζούσε στην Ελλάδα,
πρώτος σε βιος και πλούτη ανάµεσα στους Μυρµιδόνες όλους.
Ετούτον χτύπησε κατάστηθα µε το κοντάρι ο Γλαύκος
γυρνώντας ξάφνου, όπως τον έφτανε πα στο κυνήγι εκείνος·
κι ως έπεσε µε βρόντο, ανείπωτα τον πόνεσαν οι Αργίτες,
 τέτοιο αντρειωµένο, κι αναγάλλιασαν οι Τρώες από την άλλη.

Κι ήρθαν τρογυρα του καί στάθηκαν πολλοί' κι οι Αργίτες όµως
της αντριγιάς αναθυµήθηκαν κι απάνω τους χύθηκαν.
Τότε ο Μηριόνης κάποιον σκότωσε ρηγάρχη από τους Τρώες,
το Λαογόνο, γιο του Ονήτορα τρανό, του ∆ία της Ίδας
ιερέας που εστάθη και τον σέβουνταν σαν τους θεούς ο κόσµος·
κάτω απ' τ' αφτί κι απ' το σαγόνι του τον βρήκε, κι η ψυχή του
απ' το κορµί µε βιάση ως έφυγε, τον πήρε το σκοτάδι.
Κι ο Αινείας το χάλκινο κοντάρι του τινάζει στο Μηριόνη·
τί ως πίσω απ' το σκουτάρι επήγαινε, πώς θα τον βρει λογιούσε'

 µα είδε απαντίκρα αυτός το χάλκινο κοντάρι και ξεφεύγει·

τι έσκυψε οµπρός, και πίσω εχώθηκε στο χώµα το κοντάρι,
πέρα µακριά, κι η ουρά του απόµεινε σεινάµενη να τρέµει,
ωσόπου η ορµή του καταλάγιασε κι η δύναµη του εχάθη. :
Έτσι έµεινε ο χαλός σφαράζοντας του Αινεία στο χώµα µέσα
µπηγµένος άδικα, ξεφεύγοντας απ' το γερό του χέρι.
Κι ο Αινείας όλο θυµό και µάνητα φωνή µεγάλη σέρνει:
« Χορευταράς κι αν είσαι, σίγουρα, Μηριόνη, το κοντάρι
να σ' έβρισκε µονάχα, σου 'κοβε τη φόρα µια για πάντα!»
Τότε ο Μηριόνης του αποκρίθηκε, του κονταριού ο τεχνίτης:
 «Αινεία, τρανή κι αν έχεις δύναµη, σα δύσκολο να κόψεις

τη φόρα σπ' όλους που σου χύνουνται και λαχταρούν µαζί σου
να πολεµούν θνητός γεννήθηκες και συ µαθές, στοχάσου.
Ο κοφτερός χαλκός µου αν έβρισκε κατάκορµα και σένα,
θα 'δινες λέω, κι ας έχεις δύναµη κι αντρεία, σε µένα τότε
δόξα τρανή, στον καλοφόραδο τον Άδη τη ζωή σου.»
Αυτά είπε, κι ο αντρειωµένος Πάτροκλος µιλάει µαλώνοντας τον:
«Μηριόνη, τώρα αυτά τι τα 'θελες, και παλικάρι που 'σαι;
Με λόγια και βρισιές, καλότυχε, δε θα τραβήξουν χέρι
οι Τρώες απ' το νεκρό· πρωτύτερα θα φάει το χώµα κι άλλους.
 Τα λόγια κυβερνούν στη σύναξη, στον πόλεµο τα µπράτσα"

τα λόγια το λοιπόν παράτησε και πιάσε το κοντάρι!».
Είπε, και µπήκε οµπρός, κι ο ισόθεος τον ακολούθησε άντρας.
Από βουνού φαράγγι σύχλωρο ψηλά πως ανεβαίνουν
απ' τους λατόµους τα χτυπήµατα και από µακριά γρικιούνται'
όµοια κι αυτών οι βρόντοι ανέβαιναν ψηλά απ' της γης τα πλάτη
απ' το χαλκό κι απ' τα καλόφτιαστα, βοϊδόπετσα σκουτάρια,
τα δίκοπα κοντάρια ως πάνω τους και τα σπαθιά κρουγόνταν.
Κι ουδέ ποτέ κανένας που 'ξερε το θείο το Σαρπηδόνα
θα τον ξεχώριζε· τι γαίµατα και σκόνες και κοντάρια


αποκορφής τον αποσκέπαζαν ως µε τ' ακρόποδά του.
Κι όλο πύκνωναν στο κουφάρι του τρογυρα, σαν τις µύγες
που ζουζουνούν στη µάντρα, ολόγυρα στις γαλατοκαρδάρες,
την άνοιξη, καθώς ξεχείλισε στους άρµεγούς το γάλα'
όµοια κι εκείνοι στο κουφάρι του µαζεύουνταν τρογυρα.
Κι ο ∆ίας στιγµή απ' τον άγριο πόλεµο δε σήκωνε τα µάτια
τ' αστραφτερά, µον' θώρειε αδιάκοπα, κι εντός του εστοχαζόταν
πολλά για το χαµό του Πάτροκλου, κι αναρωτιόταν, τάχα

να τον σκοτώσει δίχως άργητα µες στη σφαγή την άγρια
µε το κοντάρι ο γαύρος Έχτορας στου ισόθεου Σαρπηδόνα
 το κορµί πάνω, κι απ' τους ώµους του να πάρει τ' άρµατά του,

για και σε πιο πολλούς τον παιδεµό τον άγριο να πληθύνει;
Κι αυτό του είκάστη, ως διαλογίζουνταν, το πιο καλό πως είναι:
Μια φορά ακόµα πάλε ο σύντροφος του ξακουστού Αχιλλέα
τους Τρώες οµάδι και τον Έχτορα το χαλκοκράνη πίσω
να ρίξει στο καστρί, και θάνατο σε Τρώες πολλούς να δώσει.
Απ' 'ολους πριν στο στήθος του Έχτορα περίσσια δείλια βάνει'
πηδάει στο αµάξι του, και φεύγοντας φωνάζει και στους άλλους
τους Τρώες να φύγουν, τι τη γνώρισε τη ζυγαριά του ∆ία.
Κι ουδέ οι τρανοί Λυκιώτες βάσταξαν, µον' διασκορπίσαν όλοι,
 το ρήγα τους θωρώντας άψυχο µες στους νεκρούς τους άλλους

να κοίτεται' τι πλήθος πάνω του σωριάζουνταν, του Κρόνου
ο γιος το σκοτωµό ως ξεσήκωνε τον άγριο αναµεσό τους.
Κι από τους ώµους τότε τ' άρµατά του Σαρπηδόνα γδύνουν,
που άστραφταν χάλκινα, κι ο αντρόκαρδος γιος του Μενοίτιου τότε
τα δίνει να τα παν οι σύντροφοι στα βαθουλά καράβια.
Κι ο ∆ίας στο Φοίβο εστράφη κι έλεγεν ο νεφελοστοιβάχτης:
« Απ' τις ριξιές, οµπρός, Απόλλωνα, το Σαρπηδόνα βγάλε'
τα µελανά του σφούγγιξε αίµατα, µετά κουβάλησε τον
µακριά πολύ, στο ρέµα λούσε τον του ποταµού, µε λάδι
 αθάνατο άλειψε τον, φόρα του θεϊκό χιτώνα γύρω,

και στους γοργούς περαµατάρηδες, τα διδυµάρια αδέρφια,
δωσ' τον, στον Ύπνο και στο Θάνατο, για να τον κουβαλήσουν
πέρα στης καρπερής κι απλόχωρης Λυκίας τα καµποτόπια.
Μνηµούρι εκεί οι δικοί κι οι σύντροφοι µε µια κολόνα απάνω
θα του σηκώσουν τι όσοι πέθαναν άλλη δε λάχαν χάρη.»
Είπε, κι ο Φοίβος δεν παράκουσε το λόγο του κυρού του'
απ' τα βουνά της Ίδας έτρεξε στην άγρια µέσα µάχη,
κι απ' τις ριξιές γοργά ανασήκωσε το θείο το Σαρπηδόνα
µακριά· στου ποταµού τον έλουσε το ρέµα, τον αλείφει


µε λάδι αθάνατο, του φόρεσε θεϊκό χιτώνα γύρω,
και στους γοργούς περαµατάρηδες, τον δίνει να τον πάρουν,
µαζί στον Ύπνο και στο Θάνατο, τα διδυµάρια αδέρφια,
που ευτύς στην καρπερή κι απλόχωρη Λυκία τον απίθωσαν.
Κι ο Πάτροκλος τον Αυτοµέδοντα και τ' άτια του προστάζει,

και στο κυνήγι επήρε κι έστρωσε τους Τρώες και τους Λυκιώτες
κακό της κεφαλής του, ο ανέµυαλος! τι του Αχιλλέα το λόγο
αν άκουε, την κακιά θα ξέφευγε του µαύρου Χάρου µοίρα.
Μ' απ' των θνητών πιο πάνω στέκουνται πάντα οι βουλές του ∆ία'
τι αυτός κι απ' του αντρειωµένου ακόπιαστα τα χέρια αρπάει τη νίκη
 και στο φευγιό τον ρίχνει, κι άλλοτε να χτυπηθεί τον σπρώχνει.

Και τότε ήταν ο ∆ίας τον Πάτροκλο που γέµισε κουράγιο.
Πάτροκλε, ο πρώτος ποιος που σκότωσες, ποιος ο στερνός αλήθεια,
την ώρα αυτή, οι θεοί στο θάνατο που σ' είχαν πια καλέσει;
Τον Άδραστο καί τον Επίστορα και τον Αυτόνοο πρώτα,
του Μέγα τον υγιό τον Πέριµο, τον Έλασο, το Μούλιο,
τον Έχεκλο και το Μελάνιππο µετά και τον Πυλάρτη.
Κι οι άλλοι, ως τον είδαν που τους σκότωνε, το ρίξαν στη φευγάλα.
Οι Αργίτες τότε το αψηλόπορτο της Τροίας θα παίρναν κάστρο,
ως χίµα ο Πάτροκλος, τι φρένιαζε γύρω µπροστά χτυπώντας,
 αν δε στεκόταν στον καλόχτιστο τον πύργο απάνω ο Φοίβος,

τους Τρώες βοηθώντας και λογιάζοντας πολλά κακά για κείνον.
Τρεις πάτησε φορές ο Πάτροκλος στ' ολόρθο καστροτείχι,
πα στη γωνιά, και τρεις ο Απόλλωνας του σπρώχνει το σκουτάρι
µε τα δυο χέρια του τ' αθάνατα, και τον τινάζει πίσω.
Μα σύντας χίµιξε και τέταρτην, ίδια θεός, ο Φοίβος
ο µακρορίχτης φοβερίζοντας άγρια φωνή του σέρνει:
« Πάτροκλε, πίσω, αρχοντογέννητε! Με το κοντάρι σου, όχι,
των Τρωών των πέρφανων δε γράφτηκε να πατηθεί το κάστρο,
µηδέ µε του Αχιλλέα, που ασύγκριτα πιο αντρόκαρδος λογιέται.»
 Ετσι του µίλησε, κι ο Πάτροκλος πίσω πολύ ετραβήχτη,

του µακροσαγιτάρη Απόλλωνα τη µάνητα να φύγει.
Κι ο Έχτορας τ' άτια τα µονόνυχα κρατάει στο Ζερβοπόρτι,
κι αναρωτιόταν, να τα γύριζε, να µπει ξανά στη µάχη,
για να προστάξει, στο καστρότειχο να σφαλιχτεί ο στρατός του.
Κι ως τούτα ανάδευεν, ο Απόλλωνας πρόβαλε οµπρός του ο Φοίβος,
µ' έναν θνητό αντρειωµένο µοιάζοντας και δυνατό, τον Άσιο'
θείος του αλογάρη Εχτόρου εκράζουνταν από µητέρα ετούτος·
τι ήταν υγιός µαθές του ∆ύµαντα κι αδέρφι της Εκάβης,
και στου Σαγγάριου πλάι τα ρέµατα, µες στη Φρυγίαν εζούσε.


Με τούτον µοιάζοντας ο Απόλλωνας, ο γιος του ∆ία, του κάνει:
«Απ' τη σφαγή τι φεύγεις, Έχτορα; ∆ε σου ταιριάζει εσένα!

Αχ, να 'µουν τόσο πιο λιοντόκαρδος όσο 'µαι πιο αχαµνός σου,
κι άσκηµα τότε θα το πλήρωνες να φεύγεις απ' τη µάχη!
Οµπρός, µε τ' ατσαλόνυχα άτια σου τον Πάτροκλο κυνήγα,
µπας τον σκοτώσεις, και περίτρανη σου δώσει ο Φοίβος δόξα.»
Ως είπε αυτά ο θεός, στο αντρίστικο γυρνά ξανά τ' απάλε'
κι ο µέγας Έχτορας του αντρόκαρδου Κεβριόνη ευτύς φωνάζει
να του κεντήσει πίσω τ' άλογα για τη σφαγή· κι ο Φοίβος
στ'ασκέρια ωστόσο έχώθη τρέχοντας, καί στους Αργίτες άγρια
 σκορπίζει ταραχή, τον Έχτορα τιµώντας και τους Τρώες.

Κι ο Έχτορας άφηνε, δε σκότωνε τους ∆αναούς τους άλλους·
µε τ' ατσαλόνυχα άτια εγύρευε τον Πάτροκλο µονάχα.
Κι ο Πάτροκλος πηδά απ' τ' αµάξι του τότε στη γη, κι εκράτα
στο ζερβί χέρι το κοντάρι του, µε τ' άλλο αρπάει µια πέτρα
τραχιά, γυαλιστερή, που ολάκερο του γέµιζε το χέρι.
Κι όπως σιµά του ήρθε και στάθηκε, τη ρίχνει αντιπατώντας·
κι ήταν καλή η ριξιά, τη δέχτηκε του Εχτόρου ο αµαξολάτης,
ο Κεβριόνης, γιος κλεφτόσπαρτος του ξακουστού Πριάµου,
που εκράταε τα λουριά, στο µέτωπο' κι η σουβλερή κοτρόνα
 τα δυο τα φρύδια του θρουβάλιασε, κι ουδέ τα κόκαλα του

δεν άντεξαν, µον' χάµω εκύλησαν τα µάτια του στη σκόνη,
στα πόδια του µπροστά' και κύλησε σα βουτηχτής στο χώµα
απ' τ' ώριο αµάξι, κι απ' τα κόκαλα ξεχύθηκε η ψυχή του.
Και του 'πες τότε αναγελώντας τον, Πάτροκλε εσύ αλογάρη:
«Πωπώ, σβελτάδα που 'χει! Ανάλαφρες για ιδές βουτιές που παίρνει!
Να θε βρισκόταν και στη θάλασσα την ψαροθρόφα ετούτος,
κόσµο πολύ µαθές θα χόρταινε ψαρεύοντας για στρείδια,
απ' το καράβι πάνω αν έπεφτε, κι ας ήταν και φουρτούνα,
σβέλτα αφού τόσο από το αµάξι του βουτάει στον κάµπο τώρα.
 Αλήθεια, έχουν κι οι Τρώες στο κάστρο τους πιδέξιους βουτηχτάδες!»

Είπε, και στο κορµί του αντρόκαρδου Κεβριόνη απάνω εχύθη
µε ορµή, σα λιόντας, που ρηµάζοντας µαντριά χτυπιέται ξάφνου
στο στήθος, κι είναι το κουράγιο του στερνά που τον σκοτώνει'
παρόµοιος στον Κεβριόνη εχίµιξες, Πάτροκλε εσύ, λυσσώντας.
Πηδάει στο χώµα τότε κι ο Έχτορας από το αµάξι απάνω,
και στον Κεβριόνη γύρα επιάστηκαν να χτυπηθούν, σα λιόντες
που απά σε κορφοβούνια, ολόγυρα σε σκοτωµένο αλάφι,
κι οι δυο πεινώντας, όλο µάνητα, παλεύουν θρασεµένοι'
όµοια κι αυτοί, τρανοί πολέµαρχοι, στον Κεβριόνη γύρα,

 τη µια µεριά ο πανώριος Έχτορας, κι ο Πάτροκλος την άλλη,

µε ανέσπλαχνο χαλκό τις σάρκες τους ποθούσαν να σπαράξουν.
Κι ως το κεφάλι του 'πιασε ο Έχτορας, δεν τ' άφηνε απ' τα χέρια,
και πάλε ο Πάτροκλος το πόδι του κρατούσε, κι οι άλλοι γύρα
και Τρώες κι Αργίτεςόλοι πόλεµο πεισµατωµένο άνοιξαν.
Σιρόκος και Νοτιάς πως µάχουνται, ποιος πιο πολύ φυσώντας,
σ' ενός βουνού το ποροφάραγγο, το θρασεµένο δάσο
βαλανιδιές, µελιές, λιγνόφλουδες κρανιές θ' αναταράξει,
και τα µακριά κλωνάρια δέρνουνται χτυπώντας ένα τ' άλλο
µε άγριον αχό, κι ως σπάνε, ο σάλαγος αντιλαλεί τρογύρα'
 παρόµοια Τρώες κι Αργίτες χίµιξαν κι ο ένας τον άλλο έσφαζαν,

και την πικρή στο νου κανένας τους δεν έβαζε φευγάλα.
Τρογύρα στον Κεβριόνη αρίφνητα και κοφτερά κοντάρια
και φτερωτές σαγίτες µπήγουνταν πηδώντας απ'τις κόρδες·
αρίφνητες κι οι πέτρες που έκρουγαν µε βρόντο τα σκουτάρια,
γύρα του ως µάχουνταν και κοίτουνταν µακρύς φαρδύς εκείνος
στη στροβιλούσα σκόνη, ανέγνοιαστος από άτια πια και µάχες.
Όσο κρατιόταν αρµενίζοντας στο µεσουράνι ο γήλιος,
κι από τους δυο στρατούς σωριάζουνταν περίσσιοι απ' τις ριξιές τους'
µα ως τέλος ο ήλιος πήρε κι έγερνεν, η ώρα που λύουν τα βόδια,
 οι Αργίτες πώς νικούσαν έδειξαν, κι ενάντια στα γραµµένα,

κι έξω απ' των Τρωών τον άγριο τάραχο του αντρόψυχου Κεβριόνη
τράβηξαν το νεκρό, και τ' άρµατα του πήραν απ' τους ώµους.
Απά στους Τρώες χιµίζει ο Πάτροκλος λυσσοµανώντας τότε·
τρεις πάνω του φορές εχίµιξε, σαν τον γοργό τον Άρη,
και τρεις εννιά αντρειωµένους σκότωσε χουγιάζοντας µε λύσσα.
Μα σύντας χίµιξε και τέταρτη, θεός λες κι ήταν, τότε
σήµανε πια ο καιρός σου, Πάτροκλε, να κατεβείς στον Άδη·
τι ο Φοίβος ήρθε καταπάνω σου στην άγρια µέσα µάχη
τροµαχτικός. Και δεν τον ένιωσε στην ταραχή την τόση,


κλεφτάτα όπως ερχόταν πάνω του µες σε πυκνήν αντάρα.
Πίσω του εστάθη, και του χτύπησε κι ώµους φαρδιούς και πλάτες
µε την παλάµη του, και σβούριξαν τα µάτια του απ' τη ζάλη.
Κι ο Φοίβος τότε απ' το κεφάλι του πετάει το κράνος χάµω,
που κουδουνίζοντας ανάµεσα στα πόδια των αλόγων
κατρακυλούσε, και µολεύουνταν η φούντα του στη σκόνη
και στο αίµα µέσα· κι όµως άλλοτε το φουντωµένο ετούτο
το κράνος οι θεοί δεν άφηναν να κυλιστεί στη σκόνη,
µόνο το µέτωπο διαφέντευε τ' ωραίο και το κεφάλι

του ισόθεου του Αχιλλέα' µα του Έχτορα το 'δινε τότε ο ∆ίας
 να το φορέσει στο κεφάλι τουσιµά ήταν κι ο χαµός του.

Και το βαρύ, τρανό, το ασήκωτο, το χαλκαρµατωµένο
µακρόισκιωτο κοντάρι του 'σπάσε χίλιες µεριές στα χέρια'
πέφτει κι η ασπίδα από τους ώµους του µε τα λουριά της χάµω'
την ίδιαν ώρα λύνει ο Απόλλωνας το θώρακα του ο ρήγας·
αντράλα επλάκωσε τα φρένα του, του λύθηκαν τα γόνα,
κι εστάθη σαστισµένος· πίσω του µε το κοντάρι τότε
του ρίχνει από κοντά ένας ∆άρδανος αναµεσός στους ώµους,
ο Εύυφορβος, γιος του Πάνθου, στ' άλογα και στα γοργά ποδάρια
και στο κοντάρι τους οµήλικους που ξεπερνούσεν όλους·
 κι είχε από τ' άλογά τους είκοσι γκρεµίσει ως τώρα κάτω,

ως πρωτοβγήκε απά στο αµάξι του, πώς πολεµούν να µάθει.
Και πέτυχε, αλογάρη Πάτροκλε, πρώτος αυτός να σ' έβρει'
όµως δε σ' εριξε, µον' γρήγορα, τραβώντας το κοντάρι
απ' το κορµί σου, µέσα έχώθηκε στο πλήθος, και δεν είπε
αγνάντια να σταθεί στον Πάτροκλο, γυµνός αυτός κι ας ήταν.
Βαριά βλαµµένος τότε ο Πάτροκλος κι απ' του θεού το χτύπο
κι απ' το κοντάρι, πισωπόδισε, του Χάρου να ξεφύγει.
Κι ως είδεν ο Έχτορας τον Πάτροκλο τον αντρειωµένο τότε
να κάνει πίσω, από το χάλκινο κοντάρι λαβωµένος,
 ζυγώνοντας τον τον κοντάρεψε, κι απά στο κατωκοίλι

τον βρήκε, το χαλκό του χώνοντας βαθιά στα σπλάχνα µέσα.
Βροντώντας πέφτει αυτός, ανείπωτος καηµός για τους Αργίτες.
Πώς κάπρο ακούραστο παλεύοντας τον βάζει λιόντας κάτω,
που θρασεµένο έστησαν πόλεµο στα κορφοβούνια απάνω,
πλάι σε νερό που τρέχει απόλιγο και θεν να πιουν κι οι δυο τους,
ωσόπου ο κάπρος πια σωριάζεται στη γης αγκοµαχώντας·
όµοια τον Πάτροκλο τον άτροµο, που 'χε πολλούς σκοτώσει,
από κοντά χτυπώντας ο Έχτορας τον έστειλε στον Άδη'
κι όλο καµάρι πια ανεµάρπαστα του συντυχαίνει λόγια:


«Έλεγες, Πάτροκλε, το κάστρο µας να το ρηµάξεις τώρα,
και τις Τρωαδίτισσες, αρπάζοντας το φως της λευτεριάς τους,
να τις φορτώσεις στα καράβια σου, να γύρεις στην πατρίδα.
Άµυαλε εσύ! Τα γρήγορα άλογα του Εχτόρου στέκουν µπρος τους
και λαχταρούνε πάντα πόλεµο· κι ατός µου, στο κοντάρι
πρώτος, τους Τρώες τους πολεµόχαρους απ' τη σκλαβιά γλιτώνω.
Μα εσένα το κορµί σου σίγουρα θα φανέ εδώ οι αγιούπες.
Τον Αχιλλέα δεν είδα να 'ρχεται να σε συντρέξει, δόλιε,
τρανός κι ας είναι· πίσω απόµεινε, κι ως έφευγες θα σου 'πε:

,,Στα βαθουλά καράβια κοίταξε, Πάτροκλε εσύ αλογαρη,
 µην ξαναγύρεις πίσω, του Έχτορα του αντροφονια πριν σκίσεις

µατώνοντας του το πουκάµισο στα στήθια του τρογύρα."
Σαν τέτοια λέω θα σου 'πε, ανέµυαλε, και γύρισε το νου σου!»
Και του αποκρίθης τότε ξέπνογος, Πάτροκλε εσύ αλογάρη:
«Τώρα όσο θες καµάρωνε, Έχτορα, τι σου 'δωκεν ο ∆ίας,
του Κρόνου ο γιος, µαζί κι ο Απόλλωνας τη νίκη· αυτοί µε ρίξαν
µε δίχως κόπο, αυτοί και τ' άρµατα µου πήραν απ' τους ώµους"
τι τέτοιοι σαν και σένα κι είκοσι να πρόβελναν µπροστά µου,
όλοι νεκροί από το κοντάρι µου θα πέφταν εδώ πέρα.
Ναι, της Λητώς ο γιος µε σκότωσε και η µαύρη Μοίρα εµένα,
 κι απ' τους θνητούς όχι άλλος, ο Εύφορβος' τρίτος εσύ µε γδύνεις.

Κάποιο άλλο λόγο τώρα θα 'λεγα, και συ στο νου σου βαλτ' τον:
Πολύ και σένα δεν απόµεινε να ζήσεις λέω, τι κιόλα
δίπλα σου η Μοίρα η τρανοδύναµη·κι ο Χάρος παραστέκουν
απ' του Αχιλλέα τα χέρια του άψεγου να σκοτωθείς γραφτό 'ναι.»
Ως είπε τούτα, ευτύς ο θάνατος του σκέπασε τα µάτια,
κι απ' το κορµί η ψυχή του επέταξε να κατεβεί στον Άδη,
θρηνολογώντας για τη µοίρα της, που αφήκε αντρεία και νιότη.
Κι ο µέγας Έχτορας του µίλησε, νεκρός κι ας ήταν, κι είπε:
« Το µαύρο χαλασµό µου, Πάτροκλε, τι προφητεύεις τώρα;
 Ποιος ξέρει, ο γιος της καλοπλέξουδης της Θέτης, ο Αχιλλέας,

αν πιο µπροστά από το κοντάρι µου δε χτυπηθεί και πέσει!»
Είπε, και τράβηξε το χάλκινο κοντάρι απ' την πληγή του,
πατώντας το κορµί, κι ανάσκελα τον σπρώχνει απ' το κοντάρι"
κι ευτύς χιµάει µε το κοντάρι του στο θείον αµαξολάτη
που 'χε ο Αχιλλέας, στον Αυτοµέδοντα, ποθώντας να του ρίξει.
Όµως εκείνον τα γοργόποδα τον ξεµακραίναν άτια,
τ' αθάνατα, οι θεοί που κάποτε χάρισαν στον Πηλέα.
Ραψωδία Ρ

 November,  :
Alexandros.HELLENICdata Server
http://www.kat.gr

Ιλιάδας Ρ
Μετάφραση: Ν. Καζαντζάκη - Ι.Θ. Κακριδή
-Ρ- Ωστόσο τη µατιά δεν ξέφυγε του γαύρου γιου του Ατρέα

Μενέλαου, πως οι Τρώες τον Πάτροκλο στον πόλεµο σκότωσαν.
Γοργά περνάει µεσ' απ' τους πρόµαχους µε αστραποβόλο κράνος,
κι εστάθη πλάι του, στο µοσκάρι της πρωτόγεννη όπως µάνα
στέκεται δίπλα µουκανίζοντας, πριν άµαθη από γέννα'
όµοια ο ξανθός Μενέλαος στάθηκε στον Πάτροκλο αποδίπλα'
µπροστά τ' ολόκυκλο σκουτάρι του και το κοντάρι εκράτα,
λύσσα γεµάτος, όποιον θα 'βγαινε µπροστά του να σκοτώσει.
Μα ουδέ κι ο κονταράς παράτησε του Πάνθου υγιός να φύγει
 τον αψεγάδιαστο τον Πάτροκλο που εκοίτουνταν, µον' τρέχει

και πλάι του στέκει, και του αντρόκαρδου Μενέλαου τέτοια κράζει:
« Μενέλαε, γιε του Ατρέα τρισεύγενε, τρανέ µπροστάρη, πίσω!
Τραβήξου απ' το νεκρό, παράτησε τα µατωµένα κούρσα'
τι από τους Τρώες κι από τους σύµµαχους πρώτα από εµέ κανένας,
στην άγρια µάχη δεν κοντάρεψε τον Πάτροκλο' άσε τώρα
κι εγώ να πάρω δόξα ατίµητη µέσα στους Τρώες τους άλλους,
µη τη ζωή σου πάρω, ρίχνοντας, τη γλυκοµελιτούσα!»
Τότε ο ξανθός Μενέλαος θύµωσε βαριά κι απηλογήθη:
« Η καυκησιά η πολλή στον άνθρωπο και πώς δε στέκει, θέ µου!
 Τόση δεν έχει µήτε η λιόπαρδη και µήτε ο λιόντας λύσσα,

µηδέ κι ο κάπρος ο ανηµέρωτος, που απ' όλους πιο µανιάζει
στα στήθια του η καρδιά, απ' την πλήθια της τη δύναµη µεθώντας,
όσην αγριότη κλείνουν µέσα τους οι γιοι του Πάνθου οι γαύροι.
Μα κι ο αλογάρης Υπερήνορας, και µ' όλη την αντρεία του,
δεν την εχάρηκε τη νιότη του, που ο πιο αχαµνός θαρρώντας
πως είµαι Αργίτης κι αψηφώντας µε δεν έφυγε από µπρος µου'
κι ούτε στο σπίτι λέω να γύρισε µε τα δικά του πόδια,
να φράνει τη γλυκιά γυναίκα του, τους σεβαστούς γονιούς του.
Και σένα τώρα εγώ τα γόνατα θα λύσω, µπρος µου αν µείνεις.


Άκουσε ωστόσο και τη γνώµη µου' µέσα στ' ασκέρι πάλε
γυρνώντας τρέχα, και µη στέκεσαι µπροστά µου, µη σου τύχει
κακό κανένα' τι κι ο ανέµυαλος σαν πάθει φρονιµεύει.»
Είπε, µα εκείνος δεν τον άκουσε κι απηλογιά του δίνει:

« Την ώρα αυτή βαριά, τρισεύγενε Μενέλαε, θα πλερώσεις
τον αδερφό µου που θανάτωσες και το παινιέσαι κιόλα'
και στη γωνιά τη χήρα του έκλεισες του νιου σπιτιού τους µέσα,
και στους γονιούς του πένθος χάρισες ανείπωτο και θρήνους.
Μπορεί των έρηµων τα κλάµατα να σταµατούσα, αν ήταν
παίρνοντας τώρα το κεφάλι σου και την αρµάτα σου όλη
 στου Πάνθου και στης άξιας Φροντίδας τα χέρια να τα ρίξω.

Όµπρός λοιπόν, ας δοκιµάσουµε κι ας κονταροκρουστούµε'
γιατί να χάνουµε την ώρα µας; Για νίκη για φευγάλα!»·
Είπε, κι ευτύς πα στ' ολοστρόγγυλο τον χτύπησε σκουτάρι'
µα δεν το τρύπησε, τι στράβωσε του κονταριού του η µύτη
πα στο γερό σκουτάρι' δεύτερος ο γιος του Ατρέα χιµίζει
µε το κοντάρι, µα πρωτύτερα στο ∆ία πατέρα ευκήθη.
Κι όπως εκείνος πισωπόδιζε, στου λαρυγγιού τη ρίζα
τον βρίσκει, κι έβαλε και δύναµη µε το βαρύ του χέρι,
κι απαντικρύ ο χαλός επρόβαλε στον τρυφερό λαιµό του.
 Πέφτει µε βρόντο, κι από πάνω του βρόντηξαν τ' άρµατα του,

και µ' αίµα τα µαλλιά του εµούσκεψαν, που τα 'χε σαν τις Χάρες,
και τα σγουρά του, που αναπλέκουνταν µε µάλαµα κι ασήµι.
Πώς ανασταίνει µ' έγνοια ολόδροσο φιντάνι ελιά ο ξωµάχος
σε τόπο απόµερο, που γύρα του νερά βρυσίζουν πλήθια,
πανώριο, τρυφερό, κι οι αγέρηδες κάθε λογής φυσώντας
το ακρολυγούν, και στέκει κάτασπρο µέσα στον πλήθιο ανθό του'
όµως αγέρας ξάφνου ασκώνεται και δυνατό δρολάπι
κι από το λάκκο του ανασπώντας το στο χώµα το ξαπλώνει'
του Πάνθου τον υγιό, τον Εύφορβο τον κονταρά, παρόµοια
 σκότωσε ο γιος του Ατρέα, κι απ' τ' άρµατα να τόνε γδύνει επήρε.

Κι όπως βουνίσιος λιόντας, έχοντας τα θάρρη στην αντρεία του,
την πιο καλή γελάδα, που 'βοσκε µε το κοπάδι, αρπάζει,
κι ως στα γερά την πάρει δόντια του και της τσακίσει πρώτα
το σβέρκο, αναρουφάει το γαίµα της και τρώει τα σωθικά της
σπαράζοντας την' ολοτρόγυρα σκυλιά και βοϊδολάτες
µακριάθε του χουγιάζουν άπαυτα, καρδιά δεν έχουν όµως
να πέσουν πάνω του, τι ολόχλωµος τους περεχύνει φόβος·
όµοια και τότε µες στα στήθια του κανείς καρδιά δεν είχε
µπροστά να βγει, τον πολυδόξαστο Μενέλαο ν' αντικρίσει.


Έτσι ο Μενέλαος θα 'παίρνε εύκολα του Ευφόρβου την αρµάτα,
αν δεν τον έκοβε ζηλόφτονος ο Απόλλωνας ο Φοίβος
κι έσπρωχνε απάνω του τον Έχτορα, που σαν τον Άρη εχίµα,

του Μέντη µοιάζοντας, που αφέντευε στους Κίκονες ρηγάρχης'
και κράζοντας τον µε ανεµάρπαστα τον αποπήρε λόγια:
« Εχτορα εσύ, του κάκου τ' άπιαστα να πιάσεις τρέχεις τώρα,
του αντρόκαρδου Αχιλλέα τ' αλόγατα, που ζόρικο πολύ 'ναι
θνητοί να τα µερώσουν άνθρωποι και να τα κυβερνήσουν
µόνο ο Αχιλλέας µπορεί, τι αθάνατη τον έχει κάνει µάνα.
Μα να ο Μενέλαος ο πολέµαρχος, ο γιος του Ατρέα, που εστάθη
 δίπλα στον Πάτροκλο και σκότωσε τον πιο αντρειανό απ' τους Τρώες,

του Πάνθου τον υγιό τον Εύφορβο, και του 'κοψε τη φόρα.»
Ως είπε αυτά ο θεός, στο αντρίστικο γυρνά ξανά το απάλε.
Πίκρα βαριά µεµιάς επλάκωσε τα σωθικά του Εχτόρου'
και στις γραµµές τα µάτια ως έριξε τρογύρα, ευτύς ξεκρίνει
τον ένα να κουρσεύει τ' άρµατα τα ξακουστά, τον άλλο
στη γη να κοίτεται, και το αίµα του να τρέχει απ' την πληγή του.
Κινάει, περνάει µεσ' απ' τους πρόµαχους µε αστραποβόλο κράνος
σκληρίζοντας, παρόµοιος µε άσβηστη που καίει του Ηφαίστου φλόγα.
Μα όπως εφώναζε, τον άκουσεν ο γιος του Ατρέα που ερχόταν,
 και µε βαριά καρδιά στην πέρφανη γυρνάει και λέει ψυχή του:

« Ωχού µου, απ' τα πανώρια τ' άρµατα τώρα αν τραβήξω πίσω
κι από τον Πάτροκλο, που κοίτεται για την τιµή µου εµένα,
µπας και θυµώσει λέω θωρώντας µε κανείς απ' τους Αργίτες·
µονάχος πάλε αν µε τον Έχτορα και µε τους Τρώες τα βάλω
από ντροπή, µη εκείνοι πιότεροι τον ένα εµένα ζώσουν
τι τώρα ο κρανοσείστης Έχτορας µε όλους τους Τρώες πλακώνει.
Όµως γιατί η καρδιά µου κάθεται και τ' αναδεύει ετούτα;
Ενάντια στου θεού το θέληµα να πολεµάς µε κάποιον
που 'χει θεό προστάτη, γρήγορα κακό τρανό θα σ' έβρει.
 Ποιος ∆αναός λοιπόν θα θύµωνε θωρώντας µε να φεύγω

στον Έχτορα µπροστά, που µάχεται κι είναι οι θεοί µαζί του;
Ν' άκουγα µόνο το βροντόφωνο τον Αίαντα κάπου τώρα!
Μαζί χιµώντας θα θυµούµασταν ξανά την αντριγιά µας,
κι ενάντια στο θεό' να σέρναµε καν το κουφάρι πίσω
για χάρη του Αχιλλέα' καλύτερο στα πάθη µας δε βρίσκω.»
Κι ως τούτα ανάδευε στα φρένα του βαθιά και στην καρδιά του,
των Τρωών το ασκέρι µε τον Έχτορα προλάτη τον σίµωσαν'
κι εκείνος το κουφάρι αφήνοντας γυρνάει γοργά τις πλάτες,
κάθε στιγµή θωρώντας πίσω του, σα λιόντας µακροχήτης'
 που κυνηγούν µακριά απ' τη στάνη τους βοσκοί µαζί και σκύλοι

µε κονταριές και µε χουγιάσµατα' και του θεριού παγώνει
η ατρόµητη καρδιά, κι αθέλητα µακραίνει απ' το µαντρί τους'
όµοια παράτησε τον Πάτροκλο τότε ο Μενέλαος πίσω,
και µόνο στους δικούς του ως έφτασε, µεταγυρνάει και στέκει,
τον Αία το µέγα ολούθε ψάχνοντας, το γιο του Τελαµώνα'
µεµιάς τον ξέκρινε που έστέκουνταν ζερβιά µεριά απ' τη µάχη,
και τους συντρόφους του όλους γκάρδιωνε, στη µάχη σπρώχνοντας τους·
τι φούντωνε άγριο φόβο ο Απόλλωνας εντός τους για φευγάλα.
Πήρε λοιπόν να τρέχει, κι έφτασε γοργά σιµά του κι είπε:
 «Αίαντα, οµπρός, καλέ µου, ας δράµουµε, τον Πάτροκλο σκότωσαν'

Καν το κουφάρι ας δοκιµάσουµε στον Αχιλλέα να πάµε
γυµνό' τι τον ξαρµάτωσε ο Έχτορας ο λαµπροκρανοσείστης.»
Είπε, κι ο γαύρος Αίας τινάχτηκε, σπαρτάρησε η καρδιά του,
κι ευτύς περνάει µεσ' απ' τους πρόµαχους µε το Μενέλαο δίπλα.
Ο Έχτορας έσερνε τον Πάτροκλο, σαν πήρε τ' άρµατά του,
µε κοφτερό χαλκό απ' τους ώµους του την κεφαλή να κόψει
και να πετάξει το κουφάρι του θροφή στης Τροίας τους σκύλους.
Μα σίµωσε ο Αίας µε το σκουτάρι του, που φάνταζε σαν πύργος,
κι ο Έχτορας πίσω στους συντρόφους του γυρνάει τους µαζωµένους,
 κι απά στο αµάξι ανέβη' τ' άρµατά τα ώρια στους Τρώες τ' αφήνει,

στο κάστρο να τα πάν, ασύγκριτη να του χαρίζουν δόξα.
Κι ο Αίας µε το φαρδύ σκουτάρι του τον Πάτροκλο σκεπάζει
κι εστάθη οµπρός, ως στέκει λιόντισσα στα λιονταρόπουλά της,
που αγριµολόοι στο δάσος πέτυχαν, καθώς τα σεργιανίζει,
κι αυτή, µεθώντας απ' την πλήθια της τη λύσσα, ρίχνει κάτω
αλάκερό της τ' απανώφρυδο, σκεπάζοντας τα µάτια·
όµοια στεκόταν ο Αϊας στον Πάτροκλο µπροστά τον αντρειωµένο,
κι ο γιος του Ατρέα του παραστέκουνταν από την άλλη, ο γαύρος
Μενέλαος, και βαθύς ανέβαινε στα σωθικά του ο πόνος.
 Κι ο Γλαύκος τότε, ο γιος του Ιππόλοχου, των Λυκιωτών ο ρήγας,

λόγια βαριά πετάει στον Έχτορα ταυροκοιτάζοντάς τον:
« Έχτορα εσύ πανώριε, ως φαίνεται, καρδιά σταλιά δεν έχεις!
Τέτοιο όνοµα τρανό δεν τ' άξιζες, αφού κιοτεύεις τώρα.
Κοίτα από δω κι οµπρός το κάστρο σας του Χάρου να γλιτώσεις
µονάχος, µε όσες εγεννήθηκαν ψυχές στο κάστρο µέσα.
Κανένας λέω Λυκιώτης πόλεµο πια δε θ'άνοίξει αλήθεια
µε τους Αργίτες για το κάστρο σας. Και ποια µαθές η χάρη
µέρα και νύχτα που παλεύουµε µε τους οχτρούς δω πέρα;
Και πώς κανέναν αχαµνότερο ξοπίσω θα γλιτώσεις,

 αφού το Σαρπηδόνα, ανέσπλαχνε, το φίλο, τον ακράνη,

τον απαράτησες διαγούµισµα και κουρσός στους Αργίτες,
που ζώντας τόσο επαραστάθηκε το κάστρο σου και σένα;
και τώρα τα σκυλιά από πάνω του δε σου βαστάει να διώξεις.
Γι' αυτό οι Λυκιώτες, αν µ' ακούσουνε, θα γύρουν στην πατρίδα
µπρος πίσω πια, και τότε χάθηκε µεµιάς της Τροίας το κάστρο·
τι οι Τρώες αν κρύβαν τώρα ολόθαρρη καρδιά στα στήθια µέσα,
ατρόµητη, όπως έχουν όλοι τους που απ' τους οχτρούς παλεύουν
να διαφεντέψουν την πατρίδα τους και πολεµούν γεµάτα,
γρήγορα θα 'χαµε τον Πάτροκλο µέσα στην Τροία τραβήξει.
 Κι αν στο τρανό καστρί τον φέρναµε του Πρίαµου του ρηγάρχη,

νεκρό, απ' τη µάχη µέσα αρπώντας τον, το δίχως άλλο τότε
του Σαρπηδόνα τα ώρια τ' άρµατα θα µας γύριζαν πίσω
οι Αργίτες, και στην Τροία θα φέρναµε και το νεκρό τον ίδιο·
τι τέτοιου αντρούς σκοτώθη ο σύντροφος, που στα καράβια πρώτος
µες στους Αργίτες, κι οι σύντροφοι του στο άγριο τ' απάλε πρώτοι.
Μα εσύ στον Αίαντα τον αντρόκαρδο µες στων οχτρών τη ζάλη
αντίκρα να σταθείς δε βάσταξες και να τον δεις στα µάτια,
κι ουδέ να χτυπηθείς κατάστηθα, τι σε περνάει στο απάλε!»
Ταυροκοιτάζοντάς τον ο Έχτορας ο κρανοσείστης του 'πε:
 «Γλαύκο, και πώς εσύ ο λιοντόκαρδος σα φαντασµένος κρένεις;

Ωχού µου, πώς περνάς λογάριαζα στο νου τους άλλους όλους
Λυκιώτες, όσοι ζουν στη χώρα σας την παχιοχώµατούσα'
µα τέτοια τώρα που ξεστόµισες θα πω µυαλό δεν έχεις,
που λες οµπρός στο σαραντάπηχο δε βάσταξα τον Αία.
Μήτε η σφαγή και µήτε ο σάλαγος µε σκιάζει των αλόγων,
όµως του ∆ία του βροντοσκούταρου πάντα η βουλή πιο πάνω'
τι αυτός απ' του αντρειωµένου ακόπιαστα τα χέρια αρπάει τη νίκη
και στο φευγιό τον ρίχνει, κι άλλοτε να χτυπηθεί τον σπρώχνει.
Έλα, καλέ, και στάσου δίπλα µου και θώραε τι θα κάµω,


αν θα 'µαι εγώ, καθώς µου το χτυπάς, οληµερίς δειλιάρης,
για κι αν Αργίτη κάποιου, µε όλη του τη λύσσα κι αν παλεύει
τρογύρα στο νεκρό του Πάτροκλου, µεµιάς τη φόρα κόψω.»
Είπε, κι ευτύς τους Τρώες γκαρδιώνοντας φωνή µεγάλη σέρνει:
« Τρώες και Λυκιώτες κι όλοι οι ∆άρδανοι, τρανοί κονταροµάχοι,
άντρες σταθείτε, ορθή κρατάτε τη της αντριγιάς τη φλόγα,
ωσόπου εγώ φορέσω τ' άρµατά του ασύγκριτου Αχιλλέα,

τα ώρια, πού κούρσεψα τον Πάτροκλο σκοτώνοντας το γαύρο.»
Είπε και φεύγει ο µέγας Έχτορας ο λαµπροκρανοσείστης
απ' τη φριχτή σφαγή, και τρέχοντας προφταίνει τους συντρόφους
 µακριά δεν ήτανκυνηγώντας τους µε γρήγορα ποδάρια,

που του Αχιλλέα πήγαιναν τ' άρµατά τα ξακουστά στο κάστρο.
Στέκει µακριά από τον πολύδακρο τον πόλεµο κι αλλάζει'
δίνει στους Τρώες τους πολεµόχαρους στην Τροία την άγια πίσω
να πάνε τα δικά του τ' άρµατά, κι εκείνος του Αχιλλέα
φοράει τ' αθάνατα, στον κύρη του παλιά δοσµένο δώρο
άπ' τους θεούς, κι αυτός σα γέρασε τα χάρισε στο γιο του'
µα στου γονιού του εκείνος τ' άρµατά δεν ήταν να γεράσει.
Ωστόσο ο ∆ίας ως τον αγνάντεψεν ο νεφελοστοιβάχτης,
να βάζει εκεί στην άκρη τ' άρµατά του αρχοντικού Αχιλλέα,
 την κεφαλή κουνώντας µίλησε µες στην καρδιά του κι είπε:

«Βαριόµοιρε! ∆εν πάει στο θάνατο καθόλου ο νους σου εσένα,
που πια σε ζύγωσε, µον' άρπαξες τρανού αντρειωµένου τώρα
τ' αθάνατα άρµατα και ντύνεσαι, που τόνε τρέµουν κι άλλοι.
Το γλυκοµίλητο του σκότωσες και ψυχωµένο ακράνη,
κι από κεφάλι κι ώµους άπρεπα του πήρες την αρµάτα.
Μα τώρα δόξα εγώ περίλαµπρη να σου χαρίσω θέλω'
τι δε θα σε δεχτεί γυρίζοντας ποτέ της η Αντροµάχη,
τα ξακουστά από πάνω σου άρµατα να βγάλει του Αχιλλέα.»
Είπε, και γνέφει µε τα φρύδια του τα µαύρα ο γιος του Κρόνου,
 κι απάνω του ταιριάζει τ' άρµατα, κι ευτύς τον πληµµυρίζει

ο Άρης φριχτός, λυσσάρης' δύναµη κι αντρεία του ξεχειλούνε
χέρια και πόδια, κι έτσι εκίνησε στους ξακουστούς συµµάχους
µε δυνατές φωνές χουγιάζοντας, και φάνταζε µπροστά τους,
µες στην άρµατα του όπως άστραφτε, σαν τον τρανό Αχιλλέα.
Και πήγε σ' έναν έναν κι έδινε µιλώντας του κουράγιο,
στο Μέδοντα και στο Θερσίλοχο, στο Μέσθλη και στο Γλαύκο,
και στον Αστεροπαίο, στον Έννοµο τον ορνιοµαντολόγο,
και στον Ιππόθοο, στο ∆εισήνορα, στο Φόρκη, στο Χροµίο'
κι έτσι τους γκάρδιωνε ανεµάρπαστα φωνάζοντας τους λόγια:


«Λογής λογής φυλές, ακούστε µε, γειτόνοι σύµµαχοι µας,
πλήθος λαούς εγώ δε γύρεψα κι ουδέ τους είχα ανάγκη,
σύντας σας κάλεσα απ' τα κάστρα σας κι ήρθατε εδώ ένας ένας·
µόνο των Τρωών να διαφεντέψετε σας ήθελα τα ταίρια

και τα παιδιά απ' τους πολεµόχαρους, όσο βαστάτε, Αργίτες.
Γι' αυτό και γδύνω τους ανθρώπους µου τραπέζια να σας κάνω
και δώρα, κι όλονών τη δύναµη περίσσια σας αυξαίνω.
Ίσια µπροστά ας γυρνά καθένας σας λοιπόν, και για ας γλιτώσει
για ας σκοτωθεί· τέτοιο έχει ο πόλεµος γλυκοκουβεντολόγι!
Κι όποιος τραβήξει εδώ τον Πάτροκλο, και σκοτωµένος πού 'ναι,
 στους Τρώες τους αλογάδες, διώχνοντας τον Αίαντα πίσω πάλε,

θα πάρει τα µισά απ' τα κούρσα του' τ' άλλα µισά θα πάρω
ατός µου εγώ, και θα 'ναι η δόξα του σαν τη δικιά µου πάντα.»
Είπε, κι αυτοί γραµµή ξεχύθηκαν στους ∆αναούς µε λύσσα
ψηλά κρατώντας τα κοντάρια τους, και το νεκρό λογιάζαν
από τον Αίαντα πως θ' αρπάξουνε, το γιο του Τελαµώνα,
οι ανέµυαλοι! τι αυτός εσώριασε πολλούς πα στο κουφάρι.
Κι ο Αίας γυρνάει στο βροντερόφωνο και λέει Μενέλαο τότε:
« Αρχοντικέ Μενέλαε, φίλε µου, πια δέν τ' ολπίζω τώρα
µήτε κι εµείς οι δυο να γύρουµε γεροί ξανά απ' τη µάχη'
 για το κουφάρι εγώ του Πάτροκλου δεν τρέµω τόσο τώρα,

που θα χορτάσει τα όρνια γρήγορα και τα σκυλιά της Τροίας,
όσο µαθές για το κεφάλι µου µήπως και πάθει τρέµω,
και το δικό σου' τι όλα γύρω µας, καθώς πολέµου γνέφος,
τα 'χει σκεπάσει ο µέγας Έχτορας, κι εµάς ζωή δε µένει.
Μον' έλα, κράξε εδώ τους κάλλιους µας, µπας και κανείς ακούσει.»
Τότε ο Μενέλαος ο βροντόφωνος στα λόγια του συγκλίνει,
και πήρε δυνατά και φώναζε, ν' ακούσουν όλοι οι Αργίτες:
« Φίλοι µου εσείς, προλάτες κι άρχοντες µες στους Αργίτες, όσοι
στους γιους του Ατρέα, τον Αγαµέµνονα και το Μενέλαο, δίπλα
 πίνουν κρασί όσο θεν ανέξοδα, και κυβερνάει καθένας

το ασκέρι του κι αντάµα χαίρεται τιµή απ' το ∆ία και δόξα·
να ξεχωρίσω πέφτει δύσκολο τους άρχους έναν έναν,
τόσο πολύ πια τώρα εκόρωσεν η αντάρα του πολέµου.
Καθείς λοιπόν ας έρθει µόνος του, µην το δεχτεί η καρδιά του
ξεφάντωµα να γίνει ο Πάτροκλος στης Τροίας τους σκύλους τώρα.»
Είπε, κι ο γιος του Οϊλέα τον άκουσεν, ο γοργοπόδης Αίας,
και πρώτος απαντίκρυ επρόφτασε µες στη σφαγή τρεχάτος·
µετά κι ο Ιδοµενέας του ακλούθηξε, µαζί του κι ο Μηριόνης,
ο σύντροφος του, που σοζύγιαζε τον αντροφόνον Άρη.


Όµως τους άλλους όλους που 'φτασαν και ποιος ν' αναθιβάλει,

απ' τους Αργίτες, όσοι πίσω τους κορώσανε τη µάχη;
Σύψυχοι οι Τρώες χιµίζουν, κι ο Έχτορας ολοµπροστά τραβούσε.
Σε ποταµού ουρανοκατέβατου το στόµα πώς το κύµα
τρανό, στο ρέµα ενάντια·, χύνεται και βόγγει, και τα βράχια
γύρα βρουχιούνται, όπως η θάλασσα µε ορµή πετάγεται οξω'
µε τόσο βρουχητό ξεχύνουνταν κι οι Τρώες· όµως κι οι Αργίτες
στον Πάτροκλο τρογύρα ασάλευτοι µε µια καρδιά εστεκόνταν,
κρυµµένοι πίσω από τα χάλκινα σκουτάρια τους' και γύρα
στ' αστραφτερά τους κράνη εσκόρπιζε του Κρόνου ο γιος αντάρα
 πολλή· τι διόλου δεν οχτρεύουνταν τον Πάτροκλο από πρώτα,

που του Αιακού πιστά τον εγγονό συντρόφευε, όσο ζούσε'
κι οι σκύλοι των οχτρών δεν έστρεγε στην Τροία να τον σπαράξουν
γι' αυτό και γκάρδιωνε τους φίλους του, για να τον διαφεντέψουν.
Οι Αργίτες πρώτοι επισωδρόµισαν οι στραφτοµάτες τότε,
κι άφήκαν το νεκρό και το 'βαλαν στα πόδια, όµως κανέναν
δε σκότωσαν οι Τρώες οι αντρόκαρδοι, και µ' όλη τους τη λύσσα,
µονάχα το νεκρό τραβούσανε' µα κι οι Αχαιοί µακριά του
πολληώρα δε στάθηκαν γρήγορα τους µεταστρέφει πάλε
ο µέγας Αίαντας, που ξεχώριζε σ' αντρειά και κάλλη απ' όλους
 τους Αχαιούς, εξόν τον άψεγο γιο του Πηλέα µονάχα.

Μέσα απ' τους πρόµαχους ξεχύθηκε, στη δύναµη ίδια κάπρος,
που στα βουνά και σκύλους άκοπα και νιους αγριµολόγους
µες στα φαράγγια ξάφνου απάνω τους γυρνώντας διασκορπίζει'
όµοια κι ο Αίας, ο γιος ο αντρόκαρδος του γαύρου Τελαµώνα,
των Τρωών τις φάλαγγες διασκόρπισε, χιµώντας, δίχως κόπο,
που τριγυρίζανε τον Πάτροκλο και λαχταρούσαν πάντα
να τον τραβήξουν µες στο κάστρο τους, να δοξαστούν περίσσια.
Την ώρα εκείνη ο γιος ο αντρόκαρδος του πελασγού του Λήθου,
ο Ιππόθοος, µες στον άγριο σάλαγο τον έσερνε απ' το πόδι,
 µε το λουρί τα νεύρα δένοντας, στους αστραγάλους γύρα,

στους Τρώες για χάρη και στον Έχτορα' µα το κακό τον βρήκε
µεµιάς, κι ουδέ κανείς τον γλίτωσε, κι ας το λαχταρούν τόσο'
τι ο γιος του Τελαµώνα εχίµιξε µπροστά και τον βαρίσκει
από κοντά, µεσ' απ' το κράνος του το χαλκοµαγουλάτο.
Το κράνος σπάει το αλογοφούντωτο µε του χαλού το χτύπο,
απ' το τρανό κοντάρι ως κρούστηκε και το βαρύ το χέρι'
στου κονταριού ψηλά πετάχτηκαν τη δέση τα µυαλά του
απ' την πληγή, όλο γαίµα' η δύναµη του λύνεται, κι αµέσως
του φεύγει του αντρειωµένου Πάτροκλου το πόδι από τα χέρια

 στη γή' κι αυτός σιµά τ' απίστοµα πα στο νεκρό εσωριάστη,

µακριά πολύ απ' την παχιοχώµατη τη Λάρισα' γραφτό του
δεν ήταν τους γονιούς στα γέρα τους να ιδεί κι αυτός, µον 'στάθη λιγόχρονος, κι ο Αίας τον
σκότωσε µε το κοντάρι τότε.
Στον Αίαντα ρίχνει αµέσως ο Έχτορας µε αστραφτερό κοντάρι·
µ' αυτός, ως το 'δε οµπρός του που 'ρχονταν, το ξέφυγε από τρίχα'
κι έτσι το γιο του αντρόκαρδου Ίφιτου, το Σχέδιο, στους Φωκιώτες
πρώτος απ' όλους που λογιάζουνταν στην αντριγιά, και ζούσε
στον Πανοπέα τον κοσµοξάκουστο, περίσσιους κυβερνώντας
αυτόν χτυπάει στο κλειδοκόκαλο' και πρόβαλε απ' την άλλη
 στο ριζοπλάτι πίσω η χάλκινη του κονταριού του µύτη.

Βαρύς σωριάστη, κι από πάνω του βρόντηξαν τ' άρµατά του.
Και πάλι ο Αίας το γιο του Φαίνοπα, τον πολέµαρχο Φόρκη,
που οµπρός απ' τον Ιππόθοο στάθηκε, πα στην κοιλιά βαρίσκει'
κι ως έσπασε ο χαλκός το θώρακα, µες στ' άντερά του εχώθη,
κι αυτός στη γη σωριάστη σφίγγοντας το χώµα στις παλάµες.
Πισωδροµίζει ο γαύρος Έχτορας κι οι µπροστοµάχοι τότε,
κι οι Αργίτες τους νεκρούς, χουγιάζοντας, όξω τραβούν, το Φόρκη
και τον Ιππόθοο, κι απ' τους ώµους τους έγδυναν τις αρµάτες.
Και τότε οι ∆αναοί οι πολέµαρχοι τους Τρώες στο κάστρο απάνω
 δίχως ψυχή καµιά κι ανάκαρα θα κυνηγούσαν πίσω,

κι αυτοί, αντρειωµένοι και λιοντόκαρδοι, δόξα τρανή κι ενάντια
στου ∆ία το θέληµα θα κέρδιζαν, αν τον Αινεία µε βιάση
δεν άσκωνεν ο Φοίβος, µοιάζοντας στην όψη τον Περίφα,
το γιο του Ηπύτη το µαντάτορα, που πλάι στου Αινεία τον κύρη,
γέρος κι αυτός, εζούσε µε άδολη µες στην καρδιά του αγάπη·
όµοιος µ' αυτόν ο Φοίβος του 'κραξεν, ο γιος του ∆ία, και του 'πε:
« Αινεία, την Τροία και πώς θα σώζατε την αψηλή, και δίχως
να θέλουν οι θεοί; Πολέµαρχους είδα πολλούς ως τώρα
που άλλο δεν είχαν απ' την τόλµη τους και την παλικαριά τους


και την αντρεία και τα φουσάτα τους, κι ας ήταν λίγοι ωστόσο.
Και τώρα ο ∆ίας εµείς να πάρουµε τη νίκη, κι όχι οι Αργίτες,
ποθεί, µα εσείς µονάχα τρέµετε κι ουδέ που πολεµάτε!»
Έτσι µιλάει, κι ο Αινείας τον γνώρισε, στα µάτια όπως τον είδε
το µακρορίχτη Φοίβο, κι έκραξε φωνάζοντας του Εχτόρου:
«Έχτορα εσύ κι οι επίλοιποι άρχοντες των Τρωών και των συµµάχων,
ντροπή µας απ' τους πολεµόχαρους κυνηγηµένοι Αργίτες
δίχως ψυχή καµιά κι ανάκαρα στο κάστρο ν' ανεβούµε.

διαφεντευτή το ∆ία πως έχουµε, τον κύβερνο του κόσµου.
 Στους ∆αναούς λοιπόν ας πέσουµε γραµµή, να µη µας πάρουν

το νεκρό Πάτροκλο ανεµπόδιστα ξοπίσω στ' άρµενά τους.»
Αυτά είπε, και πηδώντας στάθηκε µπροστά πολύ απ' τους πρώτους·
κάνουν κι αυτοί στροφή και στάθηκαν αντίκρα στους Αργίτες.
Και τότε χτύπησε το Λειώκριτο µε το κοντάρι ο Αινείας,
του Αρίσβα τον υγιό, τον άφοβο του Λυκοµήδη ακράνη.
Μα ο Λυκοµήδης τον συµπόνεσε θωρώντας τον να πέφτει,
κι ήρθε, κοντά του έστάθη, κι έριξε το αστραφτερό κοντάρι,
και βρήκε τον τρανό Απισάονα, το γιο του Ιππάσου, απάνω
στο σκώτι, χαµηλά, και του 'λυσε µεµιάς τα γόνα κάτω.
 Είχεν έρθει απ' την παχιοχώµατη την Παιονία, και πρώτος

λογιόταν στην αντρεία · τον πέρναγεν ο Αστεροπαίος µονάχα
Μα ως έπεσε νεκρός, τον πόνεσεν ο Αστεροπαίος ο γαύρος,
κι έτσι κι αυτός γραµµή ξεχύθηκε στους ∆αναούς µε λύσσα·
του κάκου! Αυτοί µε τα σκουτάρια τους ταµπουρωµένοι ολούθε,
γύρα απ' τον Πάτροκλο όρθιοι, επρόβελναν µπροστά τους τα κοντάρια.
Κι ο Αίας πηγαινορχόταν κι έδινε πολλές αρµήνιες σ' όλους,
πιο πίσω απ' το νεκρό κανένας τους µήτε να φεύγει τώρα,
µήτε µπροστά απ' τους άλλους πόλεµο να στήνει τους Αργίτες,
µον' να σταθούν σιµά τρογύρα του, κι από κοντά να ρίχνουν.
 Τέτοιες ο Αίας ο σαραντάπηχος έδινε διάτες, κι όλη

µε κόκκινο αίµα η γης µουσκεύουνταν, και πέφταν σωριασµένοι
κι από τους Τρώες νεκροί αξεχώριστα κι απ' τους τρανούς συµµάχους
κι απ' τους Αργίτες' τι αναιµάτωτα δε µάχουνταν και τούτοι"
όµως πολύ λιγότεροι έπεφταν, τι είχαν στο νου τους πάντα
ο ένας του άλλου να παραστέκεται µες στη σφαγή την άγρια.
Έτσι σα φλόγα τούτοι εµάχουνταν, κι ουδέ να πεις µπορούσες
ο ήλιος αχάλαστος αν έµενε και το φεγγάρι ακόµα'
τι µες στον κάµπο αντάρα εσκέπαζε τους αντρειωµένους όλους,
γύρω όσοι απ' του Μενοίτιου στέκανε το γιο το σκοτωµένο.


Ωστόσο πέρα οι Τρώες οι επίλοιποι κι οι ξακουσµένοι Αργίτες
χτυπιούνταν µες στο φως ανέµποδα, κι απλώνουνταν η λάµψη
του γήλιου καφτερή' δεν έβλεπεςβουνό και κάµπο ολούθε
νέφος κανένα· συναλλάζοντας κι αυτοί χτυπιούνταν, µόνο
πώς τις πικρές ριξιές θα ξέφευγαν ο ένας του άλλου πρόσεχαν
τι ήταν αλάργα' µα όσοι βρέθηκαν στη µέση εµαρτυρούσαν
απ' την αντάρα κι απ' τον πόλεµο, κι απ' το χαλκό κόβονταν

οι πιο αντρειωµένοι τον ανέσπλαχνο. ∆υο µόνο, ο Θρασυµήδης
κι ο Αντίλοχος, τρανοί πολέµαρχοι, δεν είχαν µάθει ακόµα
πως χάθηκε ο άψεγος ο Πάτροκλος· για ζωντανό τον είχαν
 και µε τους Τρώες να στήνει πόλεµο στους µπροστοµάχους µέσα.

Μονάχα τους δικούς τους γνοιάζουνταν, µη σκοτωθούν για φύγουν,
και πολεµούσαν χώρια, ο Νέστορας ως είχε παραγγείλει,
καθώς από τα µαύρα τ' άρµενα τους έσπρωχνε στη µάχη.
Όµως στους άλλους µέσα ασκώνουνταν φριχτού πολέµου απάλε
τρανό οληµέρα, κι απ' τον κάµατο και τον ιδρώτα σ' όλους
και πόδια κάτω αλάγιαστα, άπαυτα, και γόνα κι αντικνήµια
και χέρια κι όψες έµολεύουνταν, ως µάχουνταν τρογύρα
στου εγγονού του Αιακού του γρήγορου τον αντρειωµένο ακράνη.
Πώς όντας πει να δώσει ο µάστορας τρανού βοδιού τοµάρι
 να το τεντώσουν οι καλφάδες του, µε ξίγκι ποτισµένο'

κι αυτοί το παίρνουν και, µακραίνοντας, ολούθε το τεντώνουν,
και πίνει το τοµάρι το άλειµµα και το νερό του φεύγει,
πολλοί ως τραβούν κι αυτό τεντώνεται του µάκρους πέρα ως πέρα'
παρόµοια το νεκρό του Πάτροκλου µες σε στενόν αλώνι
τραβούσαν πέρα δώθε' κι έλπιζαν βαθιά µες στην καρδιά τους
οι Τρώες πως θα τον παν στο κάστρο τους, κι οι Αργίτες στα καράβια
τα βαθουλά, και ξέσπαε γύρα του τροµαχτικός αγώνας.
Ο Άρης µαθές ο πολεµόχαρος παράπονο δε θα 'χε
µήτε η Αθηνά θωρώντας, άµετρος κι ας ήταν ο θυµός της·
 τόσο τρανόν αγώνα ξάναψε σε ανθρώπους µέσα κι άτια

τη µέρα εκείνη ο ∆ίας ολόγυρα στον Πάτροκλο. Κι ωστόσο
δεν ήξερε ο Αχιλλέας ο άντρόκαρδος το θάνατο του ακόµα·
πολύ µακριά µαθές απ' τ' άρµενα τα γρήγορα χτυπιούνταν,
κάτω απ' της Τροίας το κάστρο" ουδ' έβαζε στο νου του αυτός ποτέ του
πως Θα τον σκότωναν, µον' έλεγε, στο καστροπόρτι ως φτάσει,
ξοπίσω ζωντανός θα γύριζε' δεν το 'λπιζε ποτέ του
το κάστρο να πατήσει δίχως του, κι ουδέ µαζί του ακόµα'
τι έτσι συχνά απ' τη µάνα του άκουγε, κρυφά σαν του µιλούσε,
και του ξεδιάλυνε το θέληµα του ∆ία του τρισµεγάλου'


για τέτοιο όµως κακό η µητέρα του δεν του 'χε µιληµένα,
το που 'χε γίνει τώρα, που 'χασε τον γκαρδιακό του ακράνη.
Κι εκείνοι στο κουφάρι ολόγυρα, τα σουβλερά κοντάρια
κρατώντας, άπαυτα χτυπιόντουσαν, κι ο ένας τον άλλο έριχναν
κι ο κάθε απ' τους Αργίτες έλεγε τους χαλκοθωρακάτους:

« Συντρόφοι, πίσω να γυρίσουµε θα 'ναι ντροπή µεγάλη
στα βαθουλά καράβια· ας άνοιγε πιο πρώτα η γης η µαύρη
κι όλους εδώ να µας κατάπινε, χίλιες φορές µακάρι,
παρά µαθές να τον αφήσουµε στους Τρώες τους αλογάδες
να τον τραβήξουν µες στο κάστρο τους, να δοξαστούν περίσσια.»
 Και πάλε οι Τρώες οι λιονταρόκαρδοι φωνοκοπούσαν έτσι:

« Γραφτό κι αν είναι ακόµα, σύντροφοι, να πέσουµε όλοι αντάµα
κοντά στον άντρα αυτόν, κανένας µας µη φύγει από τη µάχη!»
Έτσι µιλούσαν και συδαύλιζαν ο ένας του άλλοϋ τη λύσσα.
Κι ως τούτοι εµάχουνταν κι ο σάλαγος ο σιδερένιος πάνω '
στα χάλκινα τα ουράνια ανέβαινε µέσα απ' τον άδειο αιθέρα,
του εγγονού του Αιακού τ' αλόγατα παράµερα απ' τη µάχη
θρηνούσαν, απ' την ώρα που 'νιωσαν στον κουρνιαχτό να πέφτει
ο αµαξολάτης τους απ' του Έχτορα του αντροφονια το χέρι.
Του κάκου ο γαύρος Αυτοµέδοντας, του ∆ιώρη ο γιος, τα χτύπα
 συχνά πυκνά µε το µαστίγι του το λυγερό να φύγουν,

και πότε αρχίναε τα γλυκόλογα και πότε τις φοβέρες.
Εκείνα µήτε στον Ελλήσποντο µαθές να γύρουν θέλαν
πίσω στα πλοία, µήτε στον πόλεµο µε τους Αργίτες πάλε"
µον' όπως η κολόνα ασάλευτη κρατιέται, που τη στησαν
ορθή, στον τάφο ενούς που πέθανε για και γυναίκας πάνω,
όµοια έµεναν κι εκείνα ασάλευτα, ζεµένα στ' ώριο αµάξι,
στη γη κολλώντας τα κεφάλια τους' κι από τα βλέφαρα τους
ζεστά τα δάκρυα κάτω ετρέχανε στο χώµα, και θρηνούσαν
ποθώντας τον αµαξολάτη τους· κι οι πλούσιες τους οι χήτες
 στα πλάγια του ζυγού σκονίζουνταν, ξεφεύγοντας τη ζεύλα.

Κι ο γιος του Κρόνου, ως τα 'δε που 'κλαιγαν, εψυχοπόνεσέ τα,
και το κεφάλι σειώντας µίλησε µες στην καρδιά του κι είπε:
«∆υστυχισµένα! τι σας χάρισα στο βασιλιά Πηλέα,
που 'ναι θνητός, µα εσείς αγέραστα κι αθάνατα λογιέστε;
τάχα και σεις για να παιδεύεστε µε τους θνητούς τους έρµους;
Πλάσµα κανένα από τον άνθρωπο πιο δύστυχο δεν είναι
άλλο στη γης, απ' όσα πάνω της σαλεύουν κι ανασαίνουν.
Του Πρίαµου τον υγιό τον Έχτορα δε θα τον δείτε ωστόσο
ν' ανέβει στο πλουµάτο αµάξι σας, τι δε θα τον αφήσω.


∆ε φτάνει που κρατάει και τ' άρµατα και ψευτοκαµαρώνει;
Στα γόνατα σας τώρα δύναµη και στην καρδιά σας βάζω,
τον Αυτοµέδοντα απ' τον πόλεµο στα βαθουλά καράβια
για να γλιτώστε' τι τρανότερη στους Τρώες θα δώσω δόξα

να σφάζουν, ως στα καλοκούβερτα καράβια πια να φτάσουν
και πέσει ο γήλιος βασιλεύοντας και το άγιο απλώσει σκότος.»
Αυτά είπε, και τα δυο τ' αλόγατα περίσσια ορµή γιοµίζει·
στη γη τινάζουν απ' τις χήτες τους τη σκόνη, καί µε βιάση
το αµάξι έσερναν το γοργόφτερο σε Τρώες κι Αργίτες µέσα.
Μ' αυτούς χτυπιόταν ο Αυτοµέδοντας, κι ας έκλαιγε το φίλο,
 χιµώντας πάνω τους µε τ' άλογα, καθώς αϊτός σε χήνες.

Εύκολα ξέφευγε απ' το σάλαγο των Τρωών µακριά τρεχάτος,
κι εύκολα εχίµιζε, τα ασκέρι τους το πλήθιο κυνηγώντας.
Μα όσες φορές κι αν χύθη απάνω τους, δε σκότωσε κανένα'
τι δεν µπορούσε, µόνος που 'µεινε στο στέριο µέσα αµάξι,
µαζί κοντάρι κι άτια γρήγορα µαθές να κυβερνήσει.
Μα πια τον είδεν ο Αλκιµέδοντας, του Λαέρκη ο γιος, τ' αγγόνι
του Αιµόνου, µπιστεµένος σύντροφος, και πίσω από τ' αµάξι
στάθη, κι ευτύς τον Αυτοµέδοντα φωνάζοντας του κράζει:
«Σαν ποιος να σου 'βαλε, Αυτοµέδοντα, θεός στα στήθια µέσα
 τέτοια στραβή βουλή και σάλεψε τα γνωστικά σου φρένα;

τι πολεµάς τους Τρώες µονάχος σου στους µπροστοµάχους µέσα!
Μα ο σύντροφος σου εχάθη, κι ο Έχτορας ατός του την αρµάτα
του εγγονού του Αιακού στους ώµους του φοράει και καµαρώνει.»
Και του αποκρίθηκε ο Αυτοµέδοντας, του ∆ίωρη ο γιος, και του 'πε:
«Άλλος Αργίτης, Αλκιµέδοντα, ποιος παραβγαίνει εσένα,
να κυβερνάει τ' αθάνατα άλογα, να κόβει την ορµή τους,
εξόν ο Πάτροκλος, στη φρόνεση που ίδια θεός λογιόταν,
σα ζούσε; τώρα όµως ο θάνατος κι η Μοίρα τον κρατούνε.
Τ' αστραφτερά εσύ τώρα νιόλουρα καί το µαστίγι πάρε,
 κι εγώ θα κατεβώ απ' τ' αµάξι µου, πεζός να πολεµήσω.»

Έτσι µιλούσε, κι ο Αλκιµέδοντας πηδά στο αµάξι απάνω,
γοργά στα χέρια του τα νιόλουρα και το µαστίγι αρπώντας,
κι όξω πετάχτηκε ο Αυτοµέδοντας· όµως τον είδε αντίκρα
ο γαύρος Έχτορας, κι ως έστεκε σιµά του ο Αινείας, του κράζει:
«Αινεία, των Τρωών δηµογέροντα των χαλκοθωρακάτων,
του γρήγορου Αχιλλέα τ' αλόγατα θωρώ µε αµαξολάτες
αδύναµους εκεί, που επρόβαλαν και µες στο απάλε µπαίνουν.
Έτσι θαρρώ πω θα τα παίρναµε, φτάνει και συ να θέλεις
µε την καρδιά σου' τι αν απάνω τους χυθούµε οι δυο µας τώρα,

 δε θα βαστούσαν, µπρος µας στέκοντας, να χτυπηθούν µαζί µας.»

Είπε, κι ο γιος ο αρχοντογέννητος τον άκουσε του Αγχίση.
Ίσια τραβούν µε βοϊδοσκούταρα σκεπάζοντας τους ώµους,
στεριά, στεγνά, κι ήταν απάνω τους παχύς χαλκός στρωµένος.
Κι ο Άρητος τράβηξε ο θεόµορφος µαζί τους κι ο Χροµίος
συντροφεµένοι, τι λογάριαζαν και κείνους να σκοτώσουν
και τα δυο τ' άλογα τα ορθόλαιµα να κάνουνε δικά τους,
οι ανέµυαλοι! Τον Αυτοµέδοντα πριχού ξεφύγουν, µ' αίµα
το πλέρωσαν. Κι εκείνος κάνοντας ευκή στο ∆ία πατέρα
αντρεία τα µαύρα σπλάχνα του ένιωσε και δύναµη γεµάτα.
 Ευτύς φωνάζει του Αλκιµέδοντα, του γκαρδιακού του ακράνη:

«Τ' άλογα τώρα πια, Αλκιµέδοντα, µην τα κρατάς µακριά µου'
θέλω στις πλάτες την ανάσα τους να νιώθω, τι καθόλου
δε θα κοπεί λογιάζω του Έχτορα, του γιου του Πρίαµου, η φόρα,
ως να σκοτώσει εµάς και στ' άλογα ν' ανέβει του Αχιλλέα
τα ωριότριχα, ξοπίσώ διώχνοντας τ' Αργίτικα φουσάτα,
για και να πέσει ατός του ανάµεσα στους πρώτους σκοτωµένος.»
Αυτά είπε, και στους Αίαντες φώναξε και στο Μενέλαο τότε:
«Των ∆αναών ρηγάρχες. Αίαντες και συ Μενέλαε, τώρα
αφήστε το νεκρό του Πάτροκλου στους άλλους αντρειωµένους,
 να στέκουν και να διώχνουν γύρα του των Τρωών τ' ασκέρια πίσω,

και µας τους ζωντανούς γλιτώστε µας απ' τον ανήλεο Χάρο'
τι µες στη µάχη την πολύδακρη χιµίζουν κατά δώθε
ο Αινείας κι ο Έχτορας, ανάµεσα στους Τρώες οι πιο αντρειωµένοι.
Όµως στα χέρια των αθάνατων είναι όλα κρεµασµένα'
κι εγώ θα ρίξω' τ' αποδέλοιπα θα κυβερνήσει ο ∆ίας.»
Είπε, καί το µακρόισκιωτο έριξε κοντάρι του µε φόρα,
και πέτυχε µπροστά του του Άρητου τ' ολόκυκλο σκουτάρι"
κι αυτό στο χτύπηµα δεν άντεξε' µέσα ο χαλκός εδιάβη,
και σκίζοντας τη ζώνη εχώθηκε βαθιά στο κατωκοίλι.


Πώς ένας άντρας χεροδύναµος µε κοφτερό πελέκι
ταύρο τρανό πίσω απ' τα κέρατα χτυπάει, και κόβει του όλο
το νεύρο, και το ζω σωριάζεται στο χώµα, οµπρός πηδώντας'
όµοια κι αυτός πηδώντας κύλησε τ' ανάσκελα, τι του 'χε,
τα σπλάχνα το κοντάρι σκίζοντας, θερίσει την ορµή του.
Κι ο Έχτορας ρίχνει του Αυτοµέδοντα µε αστραφτερό κοντάρι·
µα είδε απαντίκρυ αυτός το χάλκινο κοντάρι και ξεφεύγει'
τι έσκυψε οµπρός, και πίσω εχώθηκε στο χώµα το κοντάρι,

πέρα µακριά, κι η ουρά του απόµεινε σεινάµενη να τρέµει,
ωσόπου η ορµή του εκαταλάγιασε κι η δύναµη του εχάθη.
 Και τότε τα σπαθιά τους θα 'βγαζαν να χτυπηθούν οι δυο τους,

οι Αίαντες αν δεν τους ξεχώριζαν, και µ' όλη τους τη λύσσα·
τι αυτοί, όπως άκουσαν το σύντροφο, µέσα στο ασκέρι έτρεξαν
κι ως τους αντίκρισαν, φοβήθηκαν και κάναν πίσω πάλε
ο µέγας Έχτορας κι ο θεόµορφος Χροµίος κι ο γιος του Αγχίση'
εκεί τον Άρητο παράτησαν µε σπαραγµένα σπλάχνα
χάµω στη γη. Τότε ο Αυτοµέδοντας σαν τον γοργό τον Άρη
τον γδύνει και του παίρνει τ' άρµατα και µ' έπαρση φωνάζει:
«Ε, κάπως η καρδιά µου αλάφρωσε που ο Πάτροκλος σκοτώθη,
κι ας έριξα µαθές κι ας σκότωσα πολύ αχαµνότερο του!»
 Τέτοια µιλούσε, και στο αµάξι του τα αιµατωµένα κούρσα

βάζει, κι ατός του ανέβηκε έπειτα, χέρια ψηλά και πόδια
αίµα γιοµάτος, λιόντας θα 'λεγες, που ταύρο έχει σπαράξει.
Και πάλε απλώθη απά στον Πάτροκλο βαρύς αγώνας, άγριος,
πολύδακρος' τη µάνητα άναβε φτασµένη από τα ουράνια
ατή της η Αθηνά' ο βροντόλαλος την είχε ∆ίας σταλµένα,
στους ∆αναούς να δώσει δύναµη' τι η γνώµη του είχε αλλάξει.
Πως το φλογάτο ουρανοδόξαρο πα στους θνητούς τανίζει
ο γιος του Κρόνου απ' τα µεσούρανα, σηµάδι για πολέµου
για και βαριού χειµώνα αβάσταγου, που των ξωµάχων κόβει
 κάθε δουλειά, και τ' αρνοκάτσικα στα χειµαδιά στριµώχνει'

σ' έτοιο κι αυτή φλογάτο σύγνεφο τυλίχτηκε, κι εχύθη
µες στους Αργίτες, συδαυλίζοντας τον κάθε πολέµαρχο.
Και πρώτα τρέχει και συµπαίνοντας µιλάει στο γιο του Ατρέα,
τον πέρφανο Μενέλαο, που 'τυχε να βρίσκεται σιµά της,
του Φοίνικα το διώµα παίρνοντας καί την τρανή φωνή του:
«Μενέλαε, θα σε πνίξει ολόγυρα ντροπή και καταφρόνια,
αν τον πιστόν αφήσεις σύντροφο του αρχοντικού Αχιλλέα
να σύρουν τα σκυλιά τα γρήγορα κάτω απ' των Τρωών το κάστρο.
Καρδιά λοιπόν, οµπρός, ξεσήκωσε και τους δικούς µας όλους!»


Τότε ο Μενέλαος ο βροντόφωνος γυρνάει κι απηλογιέται:
«Φοίνικα εσύ, καλέ µου γέροντα, πολύχρονε, αχ κουράγιο
να µου 'δινε η Αθηνά καί να 'διωχνε κάθε ριξιά απ' οµπρός µου,
µε την καρδιά µου θα παράστεκα να διαφεντέψω τότε
τον Πάτροκλο, πού τόσο µου 'καψε τα σπλάχνα ο χαλασµός του.
Μα ίδια φωτιά χιµίζει ο Έχτορας, κι αλάγιαστα σκοτώνει

µε το χαλκό' τι εκείνου εχάρισε τώρα τη νίκη ο ∆ίας.»
Είπε, κι η γλαυκοµάτα εχάρηκε θεά Αθηνά βαθιά της,
που απ' όλους τους θεούς ευκήθηκε σε κείνη πρώτη πρώτη'
και δύναµη στους ώµους του έβαλε, στα γόνατα του κάτω,
 και σφήνωσε βαθιά στα στήθια του της µύγας το γινάτι,

που όσο τη διώχνεις, τόσο ρίχνεται µε πόθο στο κορµί σου
να σ' το δαγκάσει, τι γλυκόπιοτο γι' αυτήν του ανθρώπου το αίµα'
µ' έτοιο η θεά γινάτι έγιόµωσε τα µαύρα σωθικά του,
και στάθη πάνω από τον Πάτροκλο και το κοντάρι ρίχνει.
Κάποιος Ποδής στους Τρώες ανάµεσα, γιος του Ηετίωνα, ζούσε,
πλούσιος, ωραίος, κι απ' όλους ο Έχτορας περίσσια τον τιµούσε
µες στο λαό του, τι συντράπεζος και γκαρδιακός του ακράνης'
και τώρα αυτόν, να φύγει ως έτρεχε, χτυπά ο Μενέλαος πάνω
στη ζώνη του, κι ως µες στα σπλάχνα του καρφώνει το χαλκό του.
 Πέφτει βροντώντας' τότε σκύβοντας ο γιος του Ατρέα, τον σέρνει

όξω απ' τους Τρώες, και το κουφάρι του τραβά µες στους δικούς του.
Ευτύς ο Απόλλωνας σιµώνοντας τον Έχτορα γκαρδιώνει'
του Άσιου το γιο το Φαίνοπα έµοιαζε, στην Άβυδο που ζούσε
και του 'χε αγάπη εκείνος πιότερη µέσα στους φίλους του όλους.
Με τέτοια είδη ο θεός του εµίλησεν ο µακροσαϊτορίχτης:
«Πια απ' τους Αργίτες άλλος, Έχτορα, και ποιος θα σε φοβόταν,
µπρος στο Μενέλαο τώρα που 'φυγες; Ποτέ του δεν εστάθη
τρανός πολέµαρχος, και να τόνε που φεύγει, αφού σας πήρε
µονάχος το κουφάρι! Εσκότωσε πιστό δικό σου ακράνη,
 τον αντρειανό Ποδή, που εµάχουνταν στους µπροστοµάχους µέσα.»

Είπε, κι αυτόν σα µαύρο σύγνεφο τον περιζώνει ο πόνος,
κι ευτύς περνάει µεσ' απ' τους πρόµαχους µε αστραποβόλο κράνος.
Και τότε ο ∆ίας το βροντοσκούταρο το κροσσωτό φουχτώνει,
που φεγγοβόλαε, και µε σύγνεφα την Ίδα αποσκεπάζει,
κι αστράφτοντας βροντάει µε δύναµη, τραντάζοντας τη ακέρια,
οι Αργίτες να τσακίσουν θέλοντας, τη νίκη οι Τρώες να πάρουν.
Και πρώτος ο Πηνέλαος γύρισεν ο βοιωτός να φύγει'
τι ως ήταν µπρος στραµµένος πάντα του, λαβώθη µε κοντάρι
στον ώµο ξώδερµα, και χάραξε το κόκαλο του ως πέρα


απ' το χαλό του Πολυδάµαντα, που από κοντά είχε ρίξει.
Σιµάθε κι ο Έχτορας εχτύπησε στο χεραρµό το Λήτο,

το γιο του αντρόψυχου Αλεχτρύονα, και την ορµή του κόβει.
Φεύγει κοιτάζοντας τρογύρα του και πια δεν είχε ελπίδα
στο χέρι το κοντάρι σφίγγοντας τους Τρώες να πολεµήσει.
Καί τότε ο Ιδοµενέας τον Έχτορα, που είχε χυθεί του Λήτου,
πλάι στο βυζί χτυπάει κατάστηθα, στο θώρακα του απάνω.
Μα το µακρύ στη δέση του έσπασε κοντάρι' σέρνουν τότε
οι Τρώες φωνή' κι αυτός κοντάρεψε του Ιδοµενέα, που απάνω
στο αµάξι εστέκουνταν' µα ξέσφαλε µια τρίχα το κοντάρι,
 και στου Μηριόνη απά το σύντροφο κι αµαξολάτη πέφτει,

τον Κοίρανο, που απ' την καλόχτιστη τον ακλουθούσε Λύχτο.
Πεζός πουρνό απ' τα δρεπανόγυρτα καράβια του είχε φτάσει
ο Ιδοµενέας, και τότε θα 'δινε στους Τρώες µεγάλη δόξα,
τα φτεροπόδαρα άτια ο Κοίρανος µε βιάση αν δε χτυπούσε.
Εκείνον έτσι τον εγλίτωσε, τη µαύρη του 'διωξε ώρα,
όµως σκοτώθη αυτός απ' του Έχτορα του αντροφονια το χέρι'
κάτω απ' τ' αφτί κι απ' το σαγόνι του τον βρήκε, και τα δόντια
όξω πετά ο χαλός, και του 'κοψε καταµεσός τη γλώσσα'
κι ως έπεσε απ' τ' αµάξι, εκύλησαν στη γη τα χαλινάρια.
 Τότε ο Μηριόνης µε τα χέρια του τα µάζωξε απ' το χώµα,

σκύβοντας κάτω, κι έτσι µίλησε του Ιδοµενέα και του 'πε:
«Για βάρα τ' άλογα, στα γρήγορα καράβια µας να φτάσεις·
κι ατός σου το νογας, χαθήκαµε πια τώρα εµείς οι Αργίτες!»
Είπε, κι εκείνος τα ωριοχήτικα βιτσίζει αλόγατά του,
στα βαθουλά να τρέξουν άρµενα, τι είχε κι αυτός τροµάξει.
Μα κι ο Μενέλαος το κατάλαβε κι ο Αίας ο ψυχωµένος,
πως έδινε τη νίκη αλάκερη στους Τρώες πια τώρα ο ∆ίας.
Κι ο µέγας Αίαντας πρωτοµίλησεν, ο γιος του Τελαµώνα:
«Ωχού µου, τώρα πια θα το 'νιωθε κι ένα µωρό παιδάκι,
 ο κύρης ∆ίας πως παραστέκεται βοηθός στους Τρώες ατός του'

τι πέφτουν οι ριξιές τους άσφαλτες, απ' όποιο ας φεύγουν χέρι,
γερό, αχαµνό· καλοδροµίζει τις όλες µαθές ο ∆ίας·
µα εµάς του ανέµου φεύγουν όλες τους και πέφτουνε στο χώµα.
Όµως την πιο καλή και µόνοι µας βουλή να βρούµε ελάτε,
το πως και το νεκρό θα σύρουµε, κι ατοί µας πίσω πάλε
χαρά γυρνώντας στους συντρόφους µας θα δώσουµε, που τώρα
µε αγκούσα κατά µας κοιτάζουνε και λεν πως πια του Εχτόρου
του άντροφονια δε θα κρατήσουµε τη φόρα και τα χέρια
τ' ανίκητα, µον' πίσω στ' άρµενα τα µαύρα θα ριχτούµε.

 Να' ταν κανείς δω πέρα σύντροφος, που στου Πηλέα να δράµει

το γιο, να του τα πει' µου εικάζεται, µητ' έχει µάθει ακόµα
το µαύρο µήνυµα, πως έχασε τον γκαρδιακό του ακράνη.
Μα τέτοιο Αργίτη µου 'ναι αβόλετο να ξεχωρίσω' τόσο
βαθιά µες στην αντάρα εβούλιαξαν µαζί κι άνθρωποι κι άτια.
Πατέρα ∆ία, µα εσύ για βόηθα µας απ' την πυκνήν αντάρα
των Αχαιών τους γιους, ξαστέρωσε, δώσε να ιδούν τα µάτια,
και µες στο φως πια τότε χάλα µας, αφού το θέλεις τόσο!»
Είπε, κι ο κύρης τον σπλαχνίστηκε, τόσο πικρά που εθρήνει,
και την αντάρα ευτύς διασκόρπισε και πήρε την καταχνιά,
 κι έλαµψε ο γήλιος και φωτίστηκε τρογύρα η µάχη ακέρια.

Κι ο Αίας γυρνάει στο βροντερόφωνο Μενέλαο και του κάνει:
«Αρχοντικέ Μενέλαε, κοίταξε, κι αν δε σκοτώθη ακόµα
ο Αντίλοχος, ο γιος του αντρόκαρδου του Νέστορα, για βρες τον,
και στείλε τον να τρέξει γρήγορα στον αντρειανό Αχιλλέα,
να του µηνύσει πως εχάθηκεν ο πιο ακριβός του ακράνης.»
Είπε, κι αµέσως ο βροντόφωνος Μενέλαος τον ακούει'
κινάει και φεύγει, λιόντας θα 'λεγες, που απ' την αυλή της µάντρας,
αφού εκουράστη αναστατώνοντας και σκύλους καί τσοπάνους,
που όλη τη νύχτα ορθοί την πέρασαν, χωρίς να τον αφήσουν
 το πιο παχύ ν' αρπάξει βόδι τους· κι εκείνος κρέας ζητώντας

να φάει, χιµάει, µα δίχως όφελος· πλήθος µαθές κοντάρια
πέφτουν απάνω του ξεφεύγοντας απ' αντρειωµένα χέρια,
πλήθος δαδιά που καιν και σκιάζεται, µε όση κι αν έχει λύσσα'
και µόνο ως φέξει, παίρνει απόφαση και φεύγει πικραµένος'
όµοια απ' τον Πάτροκλο ο βροντόφωνος Μενέλαος στανικώς του
κινούσε για να φύγει, τι έτρεµε στα πόδια µην το βάλουν
οι Αργίτες, κι έτσι στους αντίµαχους για κουρσό τον αφήσουν.
Πολλές λοιπόν στους Αίντες έδινε και στο Μηριόνη διάτες:
« Μηριόνη κι Αίαντες, αγρικήστε µε, των Αχαιών ρηγάρχες'
 την καλοσύνη του έρµου Πάτροκλου τώρα ας κρατά ο καθένας

στο νου, τι αλήθεια γλυκοµίλητος, όσο πού εζούσε, σε όλους
κάτεχε να 'ναι' τώρα ο θάνατος κι η Μοίρα τον κρατούνε.»
Είπε ο ξανθός Μενέλαος κι έφυγε, και κόχευε τα µάτια
γύρα τρογύρα ολούθε ψάχνοντας, καθώς αϊτός, που λένε
πως έχει απ' όλα τα πετούµενα πιο κοφτερό το µάτι'
που και ψηλάθε ο γοργοπόδαρος λαγός, βαθιά χωµένος
µες σε πυκνόφυλλα χαµόκλαδα, ποτέ δεν του ξεφεύγει;

µον' στη στιγµή χιµάει κι αδράχνει τον και τη ζωή του παίρνει'
όµοια και σένα, αρχοντογέννητε Μενέλαε, τριγύριζαν
 παντού τα δυο τα µάτια αστράφτοντας, να ίδείς στο πλήθιο ασκέρι

αν κάπου ζωντανός του Νέστορα βρίσκεται ο γιος ακόµα'
και γρήγορα τον είδε που 'στεκε ζερβιά µεριά απ' τη µάχη,
και τους συντρόφους του όλους γκάρδιωνε, στη µάχη σπρώχοντάς τους.
Κι ήρθε ο ξανθός Μενέλαος δίπλα του κι αυτά του λέει τα λόγια:
«Έλα, του ∆ία βλαστάρι, Αντίλοχε, το µαύρο το µαντάτο
τώρα ν' ακούσεις' αχ, τι θα 'δινα, ποτέ να µη είχε γίνει!
Θωρώντας γύρα θα κατάλαβες θαρρώ και µοναχός σου
πως τώρα πια ο θεός το χαλασµό των Αχαιών γυρεύει,
κι η νίκη είναι των Τρωών. Σκοτώθηκεν ο πιο τρανός Αργίτης,
 ο Πάτροκλος, κι οι Αργίτες ένιωσαν καηµό βαρύ που εχάθη!

Μον' τρέχα εσύ γοργά στ' Αργίτικα καράβια, του Αχιλλέα
να πεις να δράµει, µπας και στ' άρµενα γλιτώσει το κουφάρι,
γυµνό' τι τον ξαρµάτωσε ο Έχτορας ο λαµπροκρανοσείστης.»
Είπε, κι ο Αντίλοχος επάγωσε το λόγο αυτό ν' ακούσει,
κι έτσι πολληώρα απόµεινε άλαλος, και του γιοµώσαν δάκρυα
τα µάτια, κι η φωνή του επιάστηκεν η δυνατή' µα κι έτσι
του γιου του Ατρέα δεν την ξαστόχησε την προσταγή, µον' φεύγει,
και τ' άρµατά του τα παράτησε στον άψεγό του ακράνη
Λαόδοκο, που τα µονόνυχα κοντά του εγύριζε άτια.
 Θρηνώντας τούτος απ' τον πόλεµο κινούσε, στου Πηλέα

το γιο τον Αχιλλέα το µήνυµα το θλιβερό να φέρει.
Και συ, Μενέλαε, δεν το θέλησες, αρχοντικέ, να µείνεις
και να συντρέξεις στην ανάγκη τους τους συντρόφους, που αφήκε
ο Αντίλοχος κι απόµεινε έρηµο των Πυλιωτών τ' ασκέρι.
Γκαρδιώνει τον αρχοντογέννητο µονάχα Θρασυµήδη.
κ' αυτός στον αντρειωµένο Πάτροκλο κινάει να φτάσει πίσω,
κι εστάθη µπρος στους Αίαντες τρέχοντας και βιαστικά τους είπε:
« Κείνον τον έστειλα στα γρήγορα καράβια µας να τρέξει
στον Αχιλλέα το γοργοπόδαρο· µα τούτος για την ώρα


λέω δε θα 'ρθει, το θείο τον Έχτορα κι ας µάχεται περίσσια·
τι δεν µπορεί µε δίχως άρµατα τους Τρώες να πολεµήσει.
Όµως την πιο καλή και µόνοι µας βουλή να βρούµε ελάτε,
το πως και το νεκρό θα σύρουµε, κι ατοί µας απ' των Τρωών
µακριά τη ζάλη θα γλιτώσουµε το Χάρο και τη Μοίρα.»
Και τότε ο µέγας Αίας του απάντησεν, ο γιος του Τελαµώνα:

«Καλός ο λόγος σου και φρόνιµος, Μενέλαε παινεµένε·
συ κι ο Μηριόνης κάτω γρήγορα χωθείτε απ' το κουφάρι,
κι όξω απ' τη µάχη κουβαλήστε το, ψηλά' κι ωστόσο οι δυο µας
τους Τρώες ξοπίσω και τον Έχτορα το θείο θα πολεµούµε
 µε ίδια καρδιά όπως κι ίδιο τ' όνοµα' τι ο ένας στον άλλο δίπλα

πάντα σταθήκαµε, τον τάραχο βαστώντας του πολέµου.»
Είπε, κι αυτοί απ' το χώµα ασκώνοντας άρπαξαν το κουφάρι
ψηλά πολύ' κι ευτύς ξοπίσω τους των Τρωών το πλήθιο ασκέρι
χουγιάξαν, το νεκρό ως αντίκρισαν οι Αργίτες να σηκώνουν
κι οµπρός χιµίξαν, σκύλοι θα 'λεγες που ρίχνουνται πηδώντας
πάνω σε κάπρο που λαβώθηκε, µπροστά απ' τους κυνηγάρους,
και τρέχουν τρέχουν στη λαχτάρα τους να τον κατασπαράξουν
µα κάθε που γυρίσει νιώθοντας τρανή τη δύναµη του,
ευτύς πισωδροµώντας σκόρπισαν µε τρόµο δώθε κείθε'
 όµοια σωρός κι οι Τρώες αδιάκοπα τους παίρναν από πίσω

µε τα σπαθιά και µε τα δίκοπα κεντώντας τους κοντάρια'
µα κάθε που γυρνούσαν οι Αίαντες και στέκαν αντικρύ τους,
άλλαζαν χρώµα οι Τρώες, κι ουδ' ένιωθε κανένας το κουράγιο
να πεταχτεί µπροστά και πόλεµο για το νεκρό ν' ανοίξει.
Έτσι έφερναν αυτοί απ' τον πόλεµο µε κόπο το κουφάρι,
στα βαθουλά τραβώντας άρµενα' κι ο πόλεµος ξεσπούσε
πάνω τους άγριος, ίδιος σύφλογο σε πολιτεία, που ξάφνου
ψηλά πετάγεται φουντώνοντας, σωριάζουνται τα σπίτια
µε αναλαµπή τρανή, κι απάνω της σφυρίζει η ορµή του ανέµου·
 όµοια και κείνους, όπως µάκραιναν, τους έπαιρνε από πίσω

αλάγιαστη η βουή απ' τ' αλόγατα κι από των Τρωών τ' ασκέρι.
Μ' αυτοί, ως µουλάρια που αρµατώθηκαν µε αλύγιστο κουράγιο
κι άπ' τό βουνό δοκάρι ή γι' άρµενο µαδέρι κατεβάζουν
σε µονοπάτι κακοτράχαλο, και κόβεται η καρδιά τους
απ' τον ιδρώτα κι απ' τον κάµατο, καθώς τραβούν µε βιάση·
όµοια κι αυτοί µοχτώντας σήκωναν στους ώµους το κουφάρι,
κι οι δυο κρατούσαν Αίαντες πίσω τους. Πως του νερού τη φόρα
κρατάει δασοπλαγιά που απλώνεται στον κάµπο πέρα ως πέρα,
κι ως και τρανά ποτάµια φράζοντας το δρόµο τους αλλάζει,
 και ρίχνει τ' άγρια, πολυσάλευτα νερά τους µες στον κάµπο,

κι ουδέ µπορούν, µε φόρα ως χύνουνται, καθόλου να τη σπάσουν
όµοια κι οι δυο αντισκόβαν Αίαντες των Τρωών τη φόρα πάντα.
Μα τούτοι τρέχαν από πίσω τους, και δυο περίσσια απ' όλους,

ο µέγας φουµισµένος Έχτορας κι ο γιος του Αγχίση Αινείας.
Κι αυτοί, καθώς ψαρόνια σύγνεφο πετούν για καλιακούδες,
κι όλα µαζί στρηνιάζουν βλέποντας από µακριά να φτάνει
κάποιο γεράκι, που το θάνατο στα µικροπούλια φέρνει"
όµοια κι οι Αργίτες µπρος στον Έχτορα και στον Αινεία σκορπούσαν
στρηνιάζοντας, και πια είχαν όλοι τους τον πόλεµο ξεχάσει.
 Κι ως έφευγαν οι Αργίτες, άρµατα πολλά πανώρια έπεσαν

τρογύρα στο χαντάκι· ο πόλεµος δεν εσκολνούσε ωστόσο.
Ραψωδία Σ

 November,  :
Alexandros.HELLENICdata Server
http://www.kat.gr

Ιλιάδας Σ
Μετάφραση: Ν. Καζαντζάκη - Ι.Θ. Κακριδή
-Σ- Έτσι εκεί πέρα ετούτοι επάλευαν σα φλόγα λαµπαδούσα'

κι έφτασε ο Αντίλοχος µαντάτορας στον Αχιλλέα τρεχάτος,
και τόνε βρήκε στα ορθοκέρατα καράβια οµπρός να στέκει
και ν' αναδεύει µες στα φρένα του τα που 'χαν γίνει κιόλα'
κι έτσι βαριόθυµος µουρµούριζε στην πέρφανη καρδιά του:
« Αλί µου εµένα, οι µακροµάλληδες τι τώρα πάλε Αργίτες
δειλιάζουν, κι απ' τον κάµπο φεύγοντας δροµούν προς τα καράβια;
Όσα οι θεοί κακά µου εγράφανε µη βγουν αλήθεια τώρα,
ως κάποτε µου εξήγα η µάνα µου και µου 'πε, θα 'ρθει µέρα,
 ζώντας µου ακόµα, ο πιο αντροδύναµος στους Μυρµιδόνες µέσα

που θα χαθεί απ' τους Τρώες, αφήνοντας το φως του ήλιου για πάντα.
Αχ, του Μενοίτιου ο γιος ο ατρόµητος σκοτώθηκε, το νιώθω!
Ο δόλιος! Κι όµως τον αρµήνεψα στα πλοία να γύρει, ως διώξει
την άγρια φλόγα, µε τον Έχτορα να µην αντροπαλέψει.»
Κι ως τούτα ανάδευε στα φρένα του βαθιά και στην καρδιά του,
ήρθε κοντά του ο γιος του Νέστορα, του ξακουστού γερόντου,
και του 'πε, µαύρα δάκρυα χύνοντας, το θλιβερό µαντάτο:
«Ωχού µου, γιε του λιονταρόκαρδου Πηλέα, πικρό θ' ακούσεις
µήνυµα τώρα εσύ! Τι θα 'δινα ποτέ να µη είχε γίνει!
 Έπεσε ο Πάτροκλος, και γύρα του για το νεκρό χτυπιούνται,

γυµνό, τι ο κρανοσείστης Έχτορας επήρε τ' άρµατά του!»
Είπε, κι εκείνον τον περίζωσε σα µαύρο γνέφι ο πόνος·
και διπλοπάλαµα αθαλόσκονη φουχτώνοντας τη ρίχνει
πα στο κεφάλι, και την όψη του µολεύει την πανώρια'
κι η στάχτη απά στο µοσκοµύριστο του κάθουνταν χιτώνα'
κι αυτός µακρύς φαρδύς ξαπλώθηκε και κοίτουνταν στη σκόνη,
και µε τα χέρια του ανασκάλευε µαδώντας τα µαλλιά του.
Κι οι σκλάβες, που ο Αχιλλέας κι ο Πάτροκλος είχαν κουρσέψει, έσυραν
τρανή φωνή, απ' τον πόνο που 'νιωσαν, και δράµαν απ' τις πόρτες


στον Αχιλλέα το γαύρο ολόγυρα, και χεροπάλαµα όλες
κρούγαν τα στήθη τους, και λύθηκαν της κάθε µιας τα γόνα.
θρηνούσε κι απ' την άλλη ο Αντίλοχος, πνιγµένος µες στο κλάµα,
τον Αχιλλέα στα χέρια πιάνονταςκι αυτός βαριά εβογγούσε
τι έτρεµε µπας και µε το σίδερο θερίσει το λαιµό του.

Κι έσκουξεν άγρια" ευτύς τον άκουσεν η σεβαστή του η µάνα,
που πλάι στο γέρο κύρη εκάθουνταν, στα βάθη του πελάγου,
κι αρχίνησε το θρήνο' γύρα της µεµιάς εµαζωχτηκαν
όσες θεές νεράιδες έµεναν στου πελάγου τα βάθη·
η Κυµοθόη κι η Γλαύκη εκεί 'τανε, κι η Θάλεια κι η Νησαία
 κι η βοϊδοµάτα Αλία κι η Φέρουσα κι η Θόη κι η Κυµοδόκη·

ήταν ακόµα κι η Λιµνώρεια κι η Αµφιθόη κι η Ακταίη
µε τη Μελίτη και την Ίαιρα, την Αγαυή, τη Μαίρα,
και την Πρωτώ καί την Ιάνασσα, τη Σπειώ και την Πανόπη
και τη ∆ωτώ και την Καλλιάνειρα, την ξακουστή Γαλάτεια,
τη ∆υναµένη, την Καλλιάνασσα καί τη ∆ωρίδα' κι ήταν
κι η Νηµερτή µαζί και η Ιάνειρα, µαζί τους κι η Αµφινόµη·
κι η Ωρείθεια κι η Κλυµένη κι η Άψευδη µες στη σπηλιά βρεθήκαν,
κι η Αµάθια ακόµα η καλοπλέξουδη κι η ∆εξαµενή, κι άλλες,
όσες θεές νεράιδες έµεναν στου πελάγου τα βάθη.
 Και γέµισε η σπηλιά η κρουστάλλινη, κι αυτές έδερναν όλες

τα στήθη τους· και πρώτη η Θέτιδα κινάει το µοιρολόγι:
« Νεράιδες αδερφές µου, ακούστε µε, καλά να ξέρετε όλες
γρικώντας, πόσους κρύβω µέσα µου βαθιά καηµούς και πόνους.
Αλί κι αλί σε µε την άµοιρη πικρολεβεντοµάνα!
Γέννησα γιο τρανό, αψεγάδιαστο, στους αντρειωµένους πρώτο,
κι ως τρυφερό κλωνάρι ανάδωσε' κι εγώ, που ανάστησα τον
σα ροδαµό που ξεπετάχτηκε στου χωραφιού τον όχτο,
πάνω στα πλοία τα δρεπανόγυρτα στην Τροία τον έχω στείλει,
τους Τρώες να πολεµήσει. Αλίµονο, δε θα τον δω να γέρνει
 στο πατρικό ξοπίσω σπίτι του, να τον καλωσορίσω!

Μα κι όσο ακόµα ζει και χαίρεται το φως του γήλιου, πάντα
τραβάει καηµούς, κι ουδέ πηγαίνοντας µπορώ να τον συντράµω.
Κι όµως θα πάω να ιδώ το τέκνο µου, ποια συφορά ν' ακούσω
το 'χει πλακώσει, από τον πόλεµο µακριά κι ας µένει τώρα.»
Είπε, και τη σπηλιά παράτησε, κι εκείνες δακρυσµένες
οµάδι της τραβούσαν κι άνοιγε της θάλασσας το κύµα
τρογύρα, ως πια στην Τροία που φτάσανε την παχιοχωµατούσα'
κι αράδα στο γιαλό ξεπρόβαλαν, κει που ήταν τραβηγµένα
πυκνά των Μυρµιδόνων τ' άρµενα, στον Αχιλλέα τρογύρα'


κι ως εβογγούσε κείνος, σίµωσεν η σεβαστή του η µάνα'
σέρνει φωνή µεγάλη, εφούχτωσε την κεφαλή του γιου της,
και µες στα κλάµατα ανεµάρπαστα του συντυχαίνει λόγια:
« Τι κλαις, παιδί µου; Ποιος σου ετάραξε καηµός τα σπλάχνα τώρα;

Για µίλα µου ανοιχτά, µην κρύβεσαι· σου τα 'χει ο ∆ίας τελέψει
τα όσα πιο πριν τον παρακάλεσες µε σηκωµένα χέρια,
να στριµωχτούν οι Αργίτες σύψυχοι µπροστά απ' των πλοίων τις πρύµνες
και στενεµένοι απ' την ανάγκη σου φριχτά κακά να πάθουν.»
Βαρυβογγώντας ο φτερόποδος απάντησε Αχιλλέας:
« Μάνα µου, αλήθεια ο ρήγας του Ολύµπου µου τα 'χει αυτά τελέψεί'
 µα ποια η χαρά τους τώρα; Εχάθηκεν ο γκαρδιακός µου ακράνης,

ο Πάτροκλος, που εγώ απ' τους συντρόφους περίσσια τον τιµούσα,
ωσάν τον ίδιο εµέ. Απ' τον Έχτορα σκοτώθη, τα πανώρια
που πήρε γδύνοντας τον άρµατα, τα γιγαντένια, θάµα
να τ' αντικρίζεις, των αθάνατων το δώρο στον Πηλέα,
τη µέρα σε θνητού που σ' έβαλαν ν' ανέβεις το κλινάρι.
Να 'ταν εσύ µε τίς αθάνατες του πέλαου να 'χες µείνει
κει κάτω, κι ο Πηλέας στο σπίτι του θνητό να µπάσει ταίρι!
Τώρα και συ για να 'χεις άµετρο καηµό βαθιά, που ο γιος σου
θα σκοτωθεί, και πίσω σπίτι του, να τον καλωσορίσεις,
 πια δε θα 'ρθει- τι δε θα το 'θελα να ζω, µε τους ανθρώπους

στον κόσµο τούτο να πορεύοµαι, µε το κοντάρι πρώτο
αν δε χτυπήσω εγώ τον Έχτορα και τη ζωή του πάρω,
του Πάτροκλου, νεκρό που εκούρσεψε, να γδικιωθώ το γαίµα.»
Και τότε η Θέτιδα µε κλάµατα του απηλογήθη κι είπε:
« Γιε µου, µε αυτά που τώρα µίλησες, οι µέρες σου είναι λίγες·
τι ευτύς ξοπίσω από τον Έχτορα σε περιµένει ο Χάρος.»
Τότε ο Αχιλλέας ο φτεροπόδαρος της λέει βαρυγκοµώντας:
« Ευτύς να µε 'βρει θέλω ο θάνατος, το φίλο να γλιτώσω
αφού δεν ήταν, σαν τον σκότωναν απ' την πατρίδα εχάθη
 κείνος µακριά, κι εγώ δε βρέθηκα σιµά να τον συντρέξω.

Μα τώρα, µια και στην πατρίδα µου πια δε διαγέρνω πίσω,
και µήτε γλίτωσα τον Πάτροκλο και µήτε τους συντρόφους
τους άλλους, που απ' το θείο τον Έχτορα πολλοί στο χώµα έπεσαν,
µον' φόρτωµα της γης ανώφελο πλάι στα καράβια οκνεύω,
εγώ που ξεπερνώ στον πόλεµο τους χαλκοθωρακάτους
Αργίτες, τι στη σύναξη έχουµε καλύτερους µου κι άλλους
να 'τανε λέει η διχόνοια να 'λειπε κι από θεούς κι ανθρώπους
κι η µάνητα, συχνά που εκόρωσε και γνωστικούς ακόµα,
και πιο γλυκιά απ' το µέλι µέσα µας το σταλαχτό ανεβαίνει,


σαν τον καπνό γοργά φουντώνοντας στα στήθη των ανθρώπων!

Έτσι µε θύµωσε ο Αγαµέµνονας ο πρωταφέντης τώρα.
Μα ό,τι έγινε έγινε, ας τ' αφήσουµε, κι ας µας βαραίνει ο πόνος,
κι εντός µας την καρδιά ας δαµάσουµε, σφιγµένοι απ' την ανάγκη.
Τώρα θα πάω τον που µου σκότωσε το πιο ακριβό κεφάλι,
τον Έχτορα, να βρω· κι ο θάνατος καλώς να 'ρθει, την ώρα
που ο ∆ίας θα ορίσει κι οι άλλοι αθάνατοι θεοί να µ' ανταµώσει.
Μήτε ο Ηρακλής ο τρανοδύναµος δεν ξέφυγε του Χάρου,
που ο ∆ίας αφέντης τον αγάπησε, του Κρόνου ο γιος, περίσσια'
κι όµως η Μοίρα κι η άγρια µάνητα τον δάµασαν της Ήρας.
 Τα ίδια και µένα η Μοίρα αν µου 'γράψε, παρόµοια, σαν πεθάνω,

θα κοίτοµαι' µα τώρα θα 'θελα να δοξαστώ περίσσια,
να κάµω µερικές βαθύζωνες της ∆αρδανίας γυναίκες
και της Τρωάδας, διπλοπάλαµα σφουγγίζοντας το κλάµα
απ' τ' άπαλά τους µάγουλα, πικρό να στήσουν µοιρολόγι'
και να το νιώσουν πως τον πόλεµο καιρό τον είχα αφήσει.
Όση λοιπόν κι αν είναι η αγάπη σου, µη µε κρατάς· του κάκου!»
Και τότε η Θέτη, η χιοναστράγαλη θεά, του απηλογήθη:
« Σωστά, παιδί µου, τα που µίλησες· καλό 'ναι να γλιτώσεις
τους συντρόφους σου, που πια απόκαµαν, απ' το χαµό το µαύρο.
 Μα τ' άρµατά σου τα ώρια βρίσκουνται στων Τρωών τα χέρια τώρα,

τα χάλκινα, που άστραφταν ο Έχτορας ατός του ο κρανοσείστης
στους ώµους τα φοράει και πέτεται' θαρρώ δε θα περάσει
πολύς καιρός που θα τα χαίρεται, τι είναι σιµά ο χαµός του.
Μα εσύ φυλάξου από τον πόλεµο, µη χτυπηθείς ακόµα,
ωσόπου να µε ιδούν τα µάτια σου κοντά σου εδώ να φτάνω ·
τι αύριο θα γύρω, τα χαράµατα, σύντας προβαίνει ο γήλιος,
απ' τον τρανό τον Ήφαιστο αρµάτα πανώρια φέρνοντας σου.»
Έτσι µιλάει, και δίχως άργητα τραβιέται απ' τον υγιό της,
µετά γυρνάει στις αδερφάδες της, τις θαλασσοκυράδες:


«Στον κόρφο τώρα εσείς το διάπλατο του πελάγου βουτήχτε,
δείτε το Γέροντα της θάλασσας στο γονικό παλάτι,
και πέστε ό,τι έγινε' στον Όλυµπο το µέγα εγώ θ' ανέβω,
στον Ήφαιστο, τον κοσµοξάκουστο τεχνίτη, µπας και θέλει
στραφταλιστά, περίλαµπρα άρµατα να δώσει για το γιο µου.»
Είπε, κι αυτές στο κύµα εβούτηξαν της θάλασσας µε βιάση'
κι η θεά Θέτη η χιοναστράγαλη στον Όλυµπο τραβούσε,
στον ακριβό το γιο της άρµατα περίλαµπρα να φέρει.

Εκείνη ανέβαινε στον Όλυµπο, κι οι Αργίτες απ' την άλλη
µε άγριον αχό µπροστά στον Έχτορα τον αντροφόνο έφευγαν,
 ως που πια τέλος στον Ελλήσποντο και στ' άρµενά τους φτάσαν.

Κι ουδέ τον Πάτροκλο, το σύντροφο θα βγάζαν του Αχιλλέα,
απ' τις ριξιές νεκρό τραβώντας τον, οι Αργίτες οι αντρειωµένοι·
τι πάλε από κοντά του ρίχτηκαν κι αµάξια και πεζούρα
κι ο γιος του Πρίαµου, ο µέγας Έχτορας, της αντριγιάς η φλόγα.
Τρεις ο Έχτορας φορές τον άρπαξε µε λύσσα, απ' τα ποδάρια
ξοπίσω να τον σύρει, κι έσκουζε στους Τρώες γκαρδιώνοντάς τους·
και τρεις οι δυο τους Αίαντες, άµετρη ζωσµένοι αντρεία, τον σπρώξαν
απ' το νεκρό· µα εκείνος έχοντας τα θάρρη στην αντρεία του,
πότε χιµούσε µες στον τάραχο, πότε στεκόταν πάλε
 σκούζοντας άγρια., µα δεν έκανε µήτε ένα βήµα πίσω.

Κι όπως φλογάτο λιόντα, που 'σφιξεν η πείνα, δεν µπορούνε
να διώξουνε βοσκοί ξωτάρηδες από βοδιού θρασίµι,
όµοια κι οι δυο τους Αίαντες οι άτροµοι το γιο του Πρίαµου τότε,
τον Έχτορα, µακριά δε δύνουνταν απ' το νεκρό να διώξουν.
Και θα τον έσερνε κι αθάνατη θα 'παίρνε δόξα τότε,
αν στου Πηλέα το γιο απ' τον Όλυµπο µαντάτορας της Ήρας
να πει κρυφά απ' το ∆ία δεν έτρεχε κι απ' τους θεούς τους άλλους
η γρήγορη άνεµόποδη Ίριδα, να τρέξει στ' άρµατά του.
Κι ως πλάι του εστάθη, µε ανεµάρπαστα του συντυχαίνει λόγια:
 «Γιε του Πηλέα, που απ' όλους πιότερο σε τρέµει ο κόσµος, σήκω!

Τρέχα, διαφέντεψε τον Πάτροκλο, που τόσος έχει ανάψει
γι' αυτόν µπρος στα καράβια πόλεµος κι ο ένας τον άλλο σφάζουν,
το κορµί τούτοι διαφεντεύοντας του σκοτωµένου γύρα,
κι οι άλλοι στην Τροία την ανεµόδαρτη να τον τραβήξουν µέσα,
οι Τρώες, χιµούν. Κι ο γαύρος Έχτορας πιο απ' όλους να τον σύρει
το 'βαλε πείσµα, και στη λύσσα του λογιάζει το κεφάλι
να µπήξει στα παλούκια, κόβοντας τον απαλό λαιµό του.
Σήκω λοιπόν και πια µην κοίτεσαι, µην το δεχτεί η καρδιά σου
ξεφάντωµα να γίνει ο Πάτροκλος στης Τροίας τους σκύλους τώρα.


Ντροπή δικιά σου, αν θα κατέβαινε στον Άδη ατιµασµένος.»
Τότε γυρνώντας ο φτερόποδος, θείος Αχιλλέας της είπε:
«Ίρη θεά, µηνύτρα σ' έστειλε σαν ποιος θεός σε µένα;»
Κι η γρήγορη, ανεµόποδη Ίριδα του απηλογήθη τότε:
«Ή "Ηρα µε στέλνει, η πολυτίµητη του ∆ία γυναίκα, τώρα,
κι ούτε ο αψηλόθρονος κατέχει το του Κρόνου υγιός µήτε οι άλλοι

αθάνατοι, που ζουν στον Όλυµπο το χιονοσκεπασµένο.»
Κι είπε ο Αχιλλέας ο φτεροπόδαρος κι απηλογιά της δίνει:
« Και πώς να µπω στη µάχη; Τ' άρµατά µου τα κρατούν εκείνοι'
κι ουδέ κι η αγαπηµένη µάνα µου ν' αρµατωθώ µ' αφήκε,
 ωσόπου να τη δουν τα µάτια µου κοντά µου εδώ να φτάνει'

τι µου 'ταξε απ' τον Ήφαιστο άρµατα πανώρια να µου φέρει.
Κι άλλον δεν ξέρω εδώ που να' βαζα την ξακουστή του αρµάτα,
µονάχα το σκουτάρι του Αίαντα, του γιου του Τελαµώνα.
Όµως στους πρώτους λέω θα βρίσκεται τώρα κι αυτός, χαλνώντας
τρογύρα απ' το νεκρό του Πάτροκλου πολλούς µε το κοντάρι.»
Κι η γρήγορη, ανεµόποδη Ίριδα του απηλογήθη τότε:
«Πως σου κρατούν και µεις το ξέρουµε την ξακουσµένη αρµάτα'
µα κι έτσι ως είσαι, τρέξε, πρόβαλε στους Τρώες απ' το χαντάκι'
ποιος ξέρει, οµπρός σου αν δεν εδείλιαζαν, τον πόλεµο ν' αφήσουν
 οι Τρώες, κι οι Αργίτες οι πολέµαρχοι µια στάλα ν' ανασάνουν,

που απόστασαν καλή στον πόλεµο κι η λίγη ανάσα ακόµα.»
Αυτά είπε η γοργοπόδαρη Ίριδα, και φεύγει πίσω πάλε'
τότε ο Αχιλλέας ορθός πετάχτηκε' στους στέριους του ώµους πάνω
ρίχνει η Αθηνά το βροντοσκούταρο το κροσσωτό, και γύρω
την κεφαλή η θεά η τρισεύγενη µε νέφος στεφανώνει
ολόχρυσο, κι απάνω του άναβε φωτιά φλογολαµπούσα.
Πώς από κάστρο ξεπετάγεται καπνός ψηλά στα ουράνια
µακριάθε από νησί, που το 'ζωσαν οχτροί και το χτυπούνε,
κι αυτοί όλη µέρα στήνουν πόλεµο σε λυσσασµένο αγώνα
 πάνω απ' το κάστρο τους· µα ως έγειρε κι εχάθη ο γήλιος, τότε

φωτιές ανάβουν ασταµάτητα, κι η λάµψη ξεπετιέται '
κι ανηφοράει ψηλά, οι γειτόνοι τους για να τη δουν τρογύρα,.
µπορεί να 'ρθούν µε τα καράβια τους να τους γλιτώσουν όµοια
κι η λάµψη απ' του Αχιλλέα τινάζουνταν την κεφαλή στα αιθέρια'
και στο χαντάκι, απ' το καστρότειχο πιο πέρα, ανέβη, αλάργα
απ'τους Αργίτες, τι της µάνας του σεβαστή την ορµήνια.
Κι ως εκεί πάνω εστάθη, εχούγιαξε, και χωριστά η Παλλάδα
σέρνει Αθηνά φωνή, κι ανείπωτο στους Τρώες ασκώνει τρόµο.
Πώς βροντερός ο αχός της σάλπιγγας γρικιέται, ως τη βαρούνε


ψηλά από κάστρο, οχτροί που το 'ζωσαν ψυχοκαταλυτάδες'
όµοια βουερός ο αχός γρικήθηκε κι απ' του Αχιλλέα το στόµα.
Κι εκείνοι, ως του Αχιλλέα το σκούξιµο το βροντολάλο άκουσαν,

µέσα βαθιά τους όλοι ετρόµαξαν' και τα ωριοχήτικα άτια
τη συφορά ψυχανεµίστηκαν και διαγυρνούν τ' αµάξια.
Κι οι αµαξολάτες τους τα σάστισαν, την άγρια φλόγα ως είδαν
ψηλά από το κεφάλι αδάµαστη του αντρόκαρδου Αχιλλέα
ν' ανάβεικι η Αθηνά την άναβεν, η γλαυκοµάτα κόρη.
Τρεις ο Αχιλλέας φορές εχούγιαξεν απ' το χαντάκι απάνω,
και τρεις φορές οι Τρώες τα σάστισαν κι οι ξακουστοί σύµµαχοι'
 κι ακόµα δώδεκα σκοτώθηκαν τρανοί αντρειωµένοι τότε

απ' τα ίδια τους κοντάρια κι άλογα κι οι Αργίτες απ' την άλλη
απ' τις ριξιές µακριά τον Πάτροκλο µε προθυµία τραβώντας
σε νεκροκρέβατο τον ξάπλωσαν. Τρογύρα οι σύντροφοι του
κλαίοντας τον ζώσαν' κι ο φτερόποδος πίσω Αχιλλέας τραβούσε
κι έχυνε µαύρα δάκρυα, βλέποντας τον γκαρδιακό του ακράνη
σε νεκροκρέβατο να κοίτεται κονταροσπαραγµένος.
Τον είχε προβοδήσει που 'φευγε µε αλόγατα κι αµάξια
στη µάχη, όµως ξανά δε γύρισε, να τον καλωσορίσει.
Κι η Ήρα την ώρα αυτή η βοϊδόµατη τον αξεκούραστο Ήλιο
 να γείρει στανικώς ξαπόστειλε στου Ωκεανού το ρέµα. .

Κι έγειρε ο γήλιος και βασίλεψε' κι οι παινεµένοι Αργίτες
σχολνούν τον καταλύτη πόλεµο και το σκληρό το απάλε.
Όµοια κι οι Τρώες απ' την ανήµερη σφαγή κινούν και φεύγουν,
και κάτω από τ' αµάξια εξέζεψαν τα γρήγορα άλογα τους,
κι ευτύς συνάχτηκαν για σύναξη, πριν να γνοιαστούν για δείπνο.
Ορθοί στη σύναξη όλοι εστέκουνταν, κι ουδέ κανείς τολµούσε
να κάτσει κάτω· έτρεµαν όλοι τους, τι είχε ο Αχιλλέας προβάλει,
κι ήταν καιρό πολύ απ' τον πόλεµο τον άγριο τραβηγµένος.
Και πρώτος πήρε ο Πολυδάµαντας ο γνωστικός το λόγο,
 του Πάνθου ο γιος, που και µελλούµενα και περασµένα εθώρα,

µονάχα αυτός, του Εχτόρου ο σύντροφος, της ίδιας νύχτας γέννα'
µα ετούτος στη βουλή εξεχώριζε, και στο κοντάρι εκείνος.
Και τώρα µίλησε καλόγνωµος αναµεσό τους κι είπε:
«Φίλοι, βαθιά καλολογιάστε το! Τι εγώ στο κάστρο τώρα
να πάµε λέω· µην περιµένουµε τη θείαν αυγή στον κάµπο,
πλάι στα καράβια' και βρισκόµαστε µακριά από τα τειχιά µας'
τι όσο του ασύγκριτου Αγαµέµνονα βαστούσε αµάχη ετούτος,
πιο αλαφρωµένοι επολεµούσαµε µε τους Αργίτες πάντα.
Κι εγώ χαιρόµουνα που πλάγιαζα µπρος στα γερτά καράβια,


τα δρεπανόγυρτα λογιάζοντας να πάρουµε άρµενα τους.
Μα τώρα του Πηλέα το γρήγορο το γιο φριχτά τροµάζω'

τι είναι η καρδιά εκείνου ανηµέρωτη· στον κάµπο για να µείνει
δε θα θελήσει, εκεί που σµίγοντας και Τρώες µαζί κι Αργίτες
στη µέση µε ίδια λύσσα αλάγιαστα χτυπούνε και χτυπιούνται'
θα πολεµήσει για τα ταίρια µας και για το κάστρο τώρα!
Πάµε στο κάστρο πίσω, ακούστε µε, τι ό,τι θα πω θα γένει:
Τώρα είναι η νύχτα που σταµάτησε το γρήγορο Αχιλλέα,
η αθάνατη' µ' αν όµως σύναυγα µε τ' άρµατά του εκείνος
µας αντικρίσει εδώ προβέλνοντας, πολλοί θα τον γνωρίσουν
 καλά. Χαρά στον που ξεφεύγοντας να µπει θα καταφέρει

στην Τροία την άγια! Όµως τους πιότερους σκυλιά θα φαν κι αγιούπες
από τους Τρώες εµάς. Τέτοιο άκουσµα στ' αφτιά µου να µη φτάσει!
Όµως τα λόγια µου αν ακούσουµε, κι ας θλίβεται η καρδιά µας,
θ' αναθαρρέψουµε στη σύναξη τη νύχτα εµείς, και πάλε
το κάστρο οι πύργοι κι οι τετράψηλες θα διαφεντέψουν πόρτες
κι οι αρµοδεµένες, στεριές πάνω τους, µακριές σφιχτές σανίδες.
Και το πουρνό, τα ξηµερώµατα, συνάρµατοι θα πάµε
και θα σταθούµε απά στους πύργους µας, κι αλί του απ' τα καράβια
αν έρθει εδώ κι ανοίξει πόλεµο στο καστροτείχι γύρα!
 Πίσω στα πλοία θα γύρει, τ' άτια του τα ορθόλαιµα µονάχα

που θα κουράσει πηγαινόρχοντας κάτω απ' το κάστρο ολούθε.
Μα µέσα να 'µπει, το κουράγιο του δε θα βαστήξει, κι ούτε
θα το πατήσει' οι σκύλοι οι γρήγοροι πιο πρώτα θα τον φάνε.»
Και τότε ο κρανοσείστης Έχτορας ταυροκοιτώντας του 'πε'
«Όσα µας είπες, Πολυδάµαντα, καθόλου δε µ' αρέσουν'
που λες γυρνώντας µες στο κάστρο µας να στριµωχτούµε πάλε.
Κλεισµένοι ακόµα δε χορτάσατε στους πύργους να 'στε µέσα;
Στα χρόνια τα παλιά πολύχρυσο, πολύχαλκο ακουγόταν
του Πρίαµου το καστρί περίγυρα στα στόµατα του κόσµου'
 µα τώρα πια απ' τα σπίτια εχάθηκαν οι πλούσιοι θησαυροί µας'

πολλά πουλήθηκαν και πέρασαν στη Μαιονία την ώρια
και στη Φρυγία, τι η οργή µας έζωσε του ∆ία του τρισµεγάλου.
Τώρα, του Κρόνου ο γιος του πίβουλου που πλάι στα πλοία µου δίνει
δόξα να πάρω, και στη θάλασσα να σπρώξω τους Αργίτες.
µπρος στο λαό βουλές' ανέµυαλε, µην ξεστοµίζεις τέτοιες!
Μαζί σου Τρώας κανείς δεν έρχεται, τι δε θα τον αφήσω.
Μα τώρα ελάτε, οµπρός, το λόγο µου ν' ακούσουµε όλοι θέλω:
∆ειπνήστε τώρα µες στο στράτεµα, στο λόχο του ο καθένας,
κι ας µην ξεχνά κανείς τη βάρδια του, κι όλοι σας ξύπνιοι πάντα.


Κι αν Τρώας κανείς περίσσια γνοιάζεται τι θα γενεί το βιος του,

ας το χαρίσει στους ανθρώπους µας, να φαγωθεί απ' τον κόσµο·
να το χαρούµε εµείς καλύτερα παρά κανείς Αργίτης.
Και το πουρνό, τα ξηµερώµατα, συνάρµατοι θα πάµε
τον άγριον Άρη να σηκώσουµε µπρος στα βαθιά καράβια.
Κι αν ο Αχιλλέας µαθές ο αντρόψυχος απ' τα καράβια ασκώθη,
αλί του, αν κάµει να 'ρθει! Αντίκρυ του δειλιώντας δε θα φύγω
απ' τον κακόκραχτο τον πόλεµο, µον' θα σταθώ µπροστά του,
και ποιος το ξέρει ποιος θα κέρδιζε, για αυτός για εγώ, τη νίκη·
τι ο Άρης σε χάρες είναι αµάθητος, κι όποιος χτυπάει χτυπά τον.»
 Αυτά είπεν ο Έχτορας, και χούγιαξαν οι Τρώες συναγρικώντας,

οι ανέµυαλοι! Το νου τους σάλεψε τότε η Αθηνά η Παλλάδα,
που πήγαν κι άκουσαν τον Έχτορα, στραβή κι ας είχε γνώµη,
όµως κανείς τον Πολυδάµαντα, που γνωστικά εµιλούσε.
∆ειπνούν µετά µέσα στο στράτεµα' κι οι Αργίτες απ' την άλλη
µε βόγγους και φωνές τον Πάτροκλο θρηνούσαν όλη νύχτα.
Και πρώτος ο Αχιλλέας εκίνησε πικρό το µοιρολόγι,
τα χέρια τ' αντροφόνα απλώνοντας στου συντρόφου του απάνω
τα στήθη, κι όλο πικροστέναζε, σα λιόντας µακροχήτης,
που σε ρουµάνι αφήκε µόνα τους τα λιονταρόπουλά του,
 κι αλαφοκυνηγός του τ' άρπαξε, κι αυτός µετά µανιάζει·

µες στα λαγκάδια τρέχει ψάχνοντας του κυνηγού τ' αχνάρια,
κάπου αν τον βρεί µαθές, κι ανήµερη φουντώνει λύσσα εντός του'
όµοια κι αυτός βαριά στενάζοντας µιλάει στους Μυρµιδόνες:
«Ωχού µου, ξιπασµένο που 'βγαλα τη µέρα εκείνη λόγο,
που τον τρανό Μενοίτιο γκάρδιωνα, στο αρχοντικό µας µέσα,
τάχα την Τροία που ο γιος του θα 'παιρνε, και πίσω στην Οπούντα
µε ταιριασµένο θα τον έφερνα λαχίδι από τα κούρσα.
Μα των θνητών ο ∆ίας δεν τέλεψε ποτέ τις γνώµες όλες"
τι είναι γραφτό ν' αλικοβάψουµε την ίδια γη κι οι δυο µας,
 στην Τροίαν έδώ' κι εγώ δε µέλλεται στο σπίτι µας να γύρω,

να µε δεχτεί ο Πηλέας χαρούµενος, ο γέρο αλογολάτης,
µήτε κι η µάνα η Θέτη' ο τάφος µου µε καρτερεί εδώ πέρα.
Όµως στη γης αφού είναι, Πάτροκλε, να µπω µετά από σένα,
δε θα σε θάψω εγώ πριν του Έχτορα πιο πρώτα εδώ να φέρω,
του αντρόκαρδου φονιά σου, τ' άρµατα µαζί µε το κεφάλι·
κι ακόµα δώδεκα αρχοντόπουλα µπροστά από την πυρά σου
των Τρωών θα σφάξω, τι µου φρένιασε τα σπλάχνα ο σκοτωµός σου.
Μπρος στα γερακοµύτικα άρµενα θα κοίτεσαι έτσι ωστόσο,
και γύρα σου θα κλαιν βαθύζωνες της ∆αρδανίας γυναίκες


και της Τρωάδας, ολοµούσκευτες στα δάκρυα νύχτα µέρα,

αυτές που εµείς οι δυο παλεύοντας µε το µακρύ κοντάρι
και την αντρεία µας τις κερδίσαµε, πλούσια πατώντας κάστρα.»
Είπε o Αχιλλέας ο αρχοντογέννητος, και πρόσταξε να στήσουν
πα στη φωτιά µεγάλο τρίποδο λεβέτι οι σύντροφοι του,
γοργά να πλύνουν απ' τον Πάτροκλο το µατωµένο λύθρο.
Κι αυτοί το λουτρολέβετο έστησαν στη λαµπαδούσα φλόγα,
νερό το γέµισαν, και κάτωθε πήραν δαυλιά κι άναψαν.
Κι η φλόγα την κοιλιά περίζωσε του λεβετιού, και πήρε
να χλιαίνει το νερό' σαν έβρασε στο αστραφτερό µπακίρι,
 τον λούσαν έπειτα, τον άλειψαν µε µυρωµένο λάδι,

και µε αλοιφή ως απάνω εννιάχρονη γέµισαν τις πληγές του'
µετά σε στρώµα τον εξάπλωσαν, ψιλό σεντόνι ρίχνουν,
κι ακέριο από κορφής τον σκέπασαν, και µια αντροµίδα απάνω'
κι ολονυχτίς θρηνούσαν έπειτα τον Πάτροκλο µε βόγγους
οι Μυρµιδόνες, στο φτερόποδο τον Αχιλλέα τρογύρα.
Και τότε ο ∆ίας στην Ήρα εµίλησε, που 'χε αδερφή και ταίρι:
«Ήρα βοϊδόµατη, τον πέτυχες και πάλε το σκοπό σου,
και το φτερόποδο ξεσήκωσες τον Αχιλλέα, σα να 'ταν
τους Αχαιούς τους µακροµάλληδες να 'χες γεννήσει ατή σου.»
 Και τότε η σεβαστή του απάντησε βοϊδόµατη Ήρα κι είπε:

«Υγιέ του Κρόνου τροµερότατε, τι λόγια αυτά που κρένεις;
Μπορεί σε κάποιον κι ένας άνθρωπος να κάνει ό,τι ποθήσει,
που "ναι θνητός και µες στα φρένα του λειψοί 'ναι οι στοχασµοί του.
Και πώς εγώ, που απ' τις αθάνατες η πιο τρανή λογιέµαι
και για τα δυο, και για τη φύτρα µου και που δικό σου ταίρι
µε λένε, κι όλους τους αθάνατους εσύ τους αφεντεύεις,
να µην µπορώ στους Τρώες που εµίσησα το χαλασµό να φέρω;»
Έτσι µιλούσαν συνάλληλος τους εκείνοι οι δυο, κι ωστόσο
η Θέτη η χιοναστράγαλη έφτανε στο αρχοντικό του Ηφαίστου,
 που απ' όλων των θεών ξεχώριζε, στραφταλιστό, αναιώνιο,

κι όλο χαλκό, που ο Κουτσοπόδαρος το 'χε φτιαγµένο ατός του.
Να πηγαινόρχεται τον πέτυχε στα φυσερά ιδρωµένος
µε βιάση, τι είκοσι µαστόρευε µονοφορας τριπόδια,
Στο στέριο γύρω αρχονταρίκι του να στέκουν τοίχο τοίχο.
Μαλαµατένιες ρόδες άρµοζε στου καθενού τον πάτο,
µες στων θεών µοναχοσάλευτα τη σύναξη να µπαίνουν
και πίσω να γυρνούν στο σπίτι τουπου να σαστίζει ο νους σου!
Στο τέλος της δουλειάς του εβρίσκουνταν' τα πλουµιστά µονάχα.
τ' αφτιά απόµεναν τούτα ετοίµαζε και τα καρφιά χτυπούσε.

 Κι ως έτσι αυτά ο θεός µαστόρευε µε τη σοφή του τέχνη,

έφτασε η Θέτη, η χιοναστράγαλη θεά, στο αρχοντικό του.
Πρώτη την είδε η Χάρη βγαίνοντας η στραφτοµαντιλούσα,
η λιόγεννη του Κουτσοπόδαρου του ξακουστού γυναίκα'
σφίγγει το χέρι της, την έκραξε κι αυτά της λέει τα λόγια:
« Τί τάχα να σε φέρνει σπίτι µας, µακροµαντούσα Θέτη,
σεβάσµια κι ακριβή; ∆εν έρχεσαι συχνά εδώ πέρα αλήθεια.
Μον' έλα, ας µπούµε µέσα, ακλούθα µου, να σε φιλέψω που 'ρθες.»
Ως είπε αυτά η θεά η πανέµνοστη, τη συνεµπάζει µέσα,
σε ασηµοκάρφωτο την έβαλε θρονί για να καθίσει,
 πανώριο, ξοµπλιαστό, µε κάτωθε προσκάµνι για τα πόδια,

και κάλεσε τον Ήφαιστο έπειτα, τον ξακουστό τεχνίτη:
«Ήφαιστε, ως είσαι τώρα, πρόβαλε, κι η Θέτη σ' έχει ανάγκη.»
Κι ο ξακουσµένος κουτσοπόδαρος θεός απηλογήθη:
« Θεά ακριβή και πολυσέβαστη στο σπίτι µου ήρθε αλήθεια'
τι αυτή απ' τη συφορά µε γλίτωσε, σαν έπεφτα ψηλάθε,
κι ήταν η µάνα µου η ξαδιάντροπη που ζήταε να µε κρύψει,
τι ήµουν κουτσός· και λέω θα πάθαινα κακά µεγάλα τότε,
βαθιά αν δε µ' έκλεινε στον κόρφο της η Θέτη, κι η Ευρυνόµη,
που ο Ωκεανός ο κυκλορέµατος πατέρας της λογιέται.
 Χρόνους εννιά κοντά τους χάλκευα λογής λογής στολίδια'

θηλύκια και βραχιόλια εδούλευα, γιορντάνια, σκουλαρίκια,
µες στη βαθιά σπηλιά' και γύρα της του Ωκεανού το ρέµα
µε αφρούς βροντοκυλούσε απέραντο' κι ουδέ κανένας άλλος
Θεός εδώ πως ήµουν κάτεχε για και θνητός, µονάχα
η Θέτη κι η Ευρυνόµη το 'ξεραν, που µ' είχανε γλιτώσει.
Σωστό λοιπόν, σαν ήρθε σπίτι µου, για τη ζωή που µου 'χε
γλιτώσει τότε, την ωριόµαλλη να ξεπλερώσω Θέτη.
Εσύ να τη φιλέψεις κοίταξε τώρα ως ταιριάζει, ωσόπου
τα φυσερά και τ' άλλα σύνεργα να βάλω εγώ στην άκρα.»


Είπε, κι απ' του αµονιού το κούτσουρο σηκώθη ο γαύρος γίγας
κουτσαίνοντας, µε ορµή τ' αδύναµα κουνώντας αντικνήµια.
Τα φυσερά απ' τη φλόγα ετράβηξε, µε βιάση συµµαζεύει
τ' άλλα του σύνεργα που εδούλευε µες σε αργυρή κασέλα,
και µε σφουγγάρι ολούθε σκούπισε το πρόσωπο, τα χέρια,
το γερό σβέρκο και τα στήθη του τα µαλλιαρά' και ντύθη
µε το χιτώνα, κι άδραξε ύστερα χοντρό ραβδί και βγήκε
κουτσαίνοντας· και τρέχαν δίπλα του ν' ανεβαστούν το ρήγα
χρυσές δυο βάγιες, απαράλλαχτες µε ζωντανές κοπέλες·

ξυπνάδα και µιλιά και δύναµη, τα 'χουν κι αυτές, κι ακόµα
 οι αθάνατοι θεοί τους έµαθαν πάσα γυναικεία τέχνη.

Και τώρα ανεβαστούσαν πρόθυµα το ρήγα τους, κι εκείνος
στη Θέτη πλάι µε κόπο κάθεται πα σε θρονί άστροβόλο,
σφίγγει το χέρι της, την έκραξε κι αυτά της λέει τα λόγια: '
« Τι τάχα να σε φέρνει σπίτι µας, µακροµαντούσα Θέτη,
σεβάσµια κι ακριβή; ∆εν έρχεσαι συχνά εδώ πέρα αλήθεια.
Τι έχεις στο νου σου πες, κι ολόκαρδα θα κάµω εγώ ό,τι θέλεις,
µονάχα να περνά απ' το χέρι µου και να µπορεί να γένει.»
Και τότε η Θέτιδα µε κλάµατα του απηλογήθη κι είπε:
«Ήφαιστε, απ' όσες ζουν στον Όλυµπο θεές καµιά τους είναι
 που τόσες πίκρες να ποτίστηκε βαριές στα σωθικά της,

όσες σε µένα ο ∆ίας εµοίρασε, του Κρόνου ο γιος, απ' όλες;
Απ' τις νεράιδες όλες πάντρεψε µονάχα εµένα µε άντρα
θνητό, µε τον Πηλέα, και βάστηξα µ' έναν θνητό να πέφτω
µαζί στο στρώµα, κι ας µην το 'θελα. Τώρα στο σπίτι εκείνος
µες σ' έρµα κοίτεται γεράµατα, κι εγώ έχω πίκρες άλλες:
Γέννησα υγιό µ' αυτόν κι ανάθρεψα, στους αντρειωµένους πρώτο,
κι ως τρυφερό κλωνάρι ανάδωσε' κι εγώ, που ανάστησα τον
σα ροδαµό που ξεπετάχτηκε σε χωραφιού τον όχτο,
πάνω στα πλοία τα δρεπανόγυρτα στην Τροία τον έχω στείλει,
 τους Τρώες να πολεµήσει. Αλίµονο, δε θα τον δω να γέρνει

στο πατρικό ξοπίσω σπίτι του, να τον καλωσορίσω!
Μα κι όσο ακόµα ζει και χαίρεται το φως του γήλιου, πάντα
τραβάει καηµούς, κι ουδέ πηγαίνοντας µπορώ να τον συντράµω.
Την κόρη, οι Αργίτες που του διάλεξαν γι' αρχοντοµοίρι πρώτα,
µέσ' απ' τα χέρια του ο Αγαµέµνονας την πήρε πίσω ο γαύρος,
κι έλιωνε ο γιος µου από τον πόνο της· κι ωστόσο τους Αργίτες
οι Τρώες στις πρύµνες πάνω εστρίµωξαν, κι ουδέ και τους άφηναν
όξω να βγουν και τότε πρόσπεσαν στα πόδια του οι γερόντοι
απ' τους Αργίτες, κι αξετίµητα του τάζαν πλήθια δώρα.
 Κι αυτός απ' το κακό δε δέχτηκε να τους γλιτώσει ατός του,

µα είπε στον Πάτροκλο και ζώστηκε την εδική του αρµάτα,
και τον ξαπόστειλε στον πόλεµο, κι άλλους πολλούς µαζί του.
Κι οληµερίς έστησαν πόλεµο στο Ζερβοπόρτι γύρα·
και µες στη µέρα εκείνη θα 'παιρναν το κάστρο, αν του Μενοίτιου
το γαύρο γιο, πολλούς που ερήµαξε, στους µπροστοµάχους µέσα
δε σκότωνεν ο Φοίβος, δίνοντας στον Έχτορα τη νίκη.
Γι' αυτό και φτάνω εδώ, στα γόνατα να σου προσπέσω. αν θέλεις

κράνος στο γιο µου το λιγόχρονο να δώσεις και σκουτάρι
κι ώριες κνηµίδες, στους αστράγαλους σφιγµένες µε θηλύκια,
 και θώρακα' ό δικός του εχάθηκεν απ' τον πιστό του ακράνη,

που οι Τρώες σκότωσαν, κι έτσι κοίτεται στη γη φαρµακωµένος.»
Κι ο ξακουσµένος Κουτσοπόδαρος απηλογιά της δίνει:
« Κάνε κουράγιο και µη γνοιάζεσαι για τούτα στην καρδιά σου.
Να 'ταν να µπορούν απ' το θάνατο µακριά τον οργισµένο
να τον γλιτώσω, σύντας η άσπλαχνη θα τον ζυγώνει Μοίρα,
όσο 'ναι αλήθεια αρµάτα ατίµητη πως θα 'χει τώρα, τέτοια,
που όσοι τη βλέπουν να σαστίζουνε στην οικουµένη πάσα.»
Ως είπε τούτα, παρατώντας τη στα φυσερά διαγέρνει'
στη φλόγα τα 'γυρε και πρόσταξε ν' αρχίσουν να δουλεύουν.
 Κι αυτά ήταν είκοσι, και κίνησαν µαζί, και στα καµίνια.

φυσούσαν, δυνατά ξεχύνοντας λογής λογής αγέρα,
πότε τον Ήφαιστο, σα βιάζουνταν, γοργά να παραστέκουν,
και πότε πάλε όπως τον βόλευε, να βγει η δουλειά ως την άκρα.
Ρίχνει µετά καλάι κι ατίµητο µες στη φωτιά χρυσάφι
κι ασήµι και χαλκό ακατάλυτο, και γρήγορα απιθώνει
το αµόνι το τρανό στο κούτσουρο, και πήρε στο 'να χέρι
τη δυνατή βαριά, και στο άλλο του χερώνει το διλάβι.
Και πρώτα δυνατό, θεόρατο βάζει µπροστά σκουτάρι
δουλεύοντας το ολούθε· στέριωσε τριπλό λαµπρό στεφάνι
 λιόφωτο γύρα, και το κρέµασεν από λουρί ασηµένιο.

Με πέντε φύλλα τότε το 'στρωσε, µετά στη ράχη απάνω
λογής λογής πλουµίδια εχάραξε µε τη σοφή του τέχνη.
Βάζει τη γης, βάζει τη θάλασσα, βάζει τα ουράνια απάνω,
βάζει τον ήλιο τον ακούραστο, τ' ολόγιοµο φεγγάρι,
κι όλα τ' αστέρια, ως στεφανώνουνε τον ουρανό τρογύρα'
το Αλετροπόδι, τα Βροχάστερα, την ώρια Πούλια βάζει
και το Χορό τον Εφταπάρθενο, που τόνε λεν κι Αµάξι,
κι αυτού γυρνάει παραµονεύοντας το Αλετροπόδι πάντα,
και µόνο αυτός λουτρό δε χαίρεται στον Ωκεανό ποτέ του.


Κι ακόµα παίρνει βάζει απάνω του δυο πολιτείες ανθρώπων,
πανέµορφες· στη µια ξεφάντωσες ιστόρησε και γάµους·
τις νύφες παίρναν απ' τα σπίτια τους µε φώτα, µε λαµπάδες,
και τις περνούσαν µε νυφιάτικα τραγούδια από τιίς ρούγες.

Και στρουφογύριζαν χορεύοντας οι νιοί, κι ανάµεσα τους
φιαµπόλια και κιθάρες άκουγες να παίζουν κι οι γυναίκες
στην πόρτα η καθεµιά τους έστεκε και θάµαζε το ψίκι.
Κι οι άντρες στη σύναξη εµαζώνουνταν, πλήθος µεγάλο, κι είχε
καβγάς ανάψει' δυο τους µάλωναν για κάποιου σκοτωµένου
την ξαγορά' κι ο πρώτος φώναζε κι όρκίζουνταν στους άλλους
 πως έχει ξεπλερώσει, ο δεύτερος πως τίποτα δεν πήρε.

Και σε κριτή κι οι δυο τους γύρευαν να παν να βγάλει κρίση.
Κι ο κόσµος εµοιράστη κι έπαιρνε και των δυονώ το µέρος·
κι οι κράχτες να κρατήσουν πάλευαν τον κόσµο, κι οι γερόντοι
στα µαγλινά πεζούλια εκάθιζαν, στο άγιο το αλώνι µέσα'
κι από τους κράχτες τους βροντόλαλους ραβδιά στα χέρια έπαιρναν,
κι αυτά κρατώντας εσηκώνουνταν να κρίνουν ένας ένας.
Κι ήταν στη µέση εκεί δυο τάλαντα χρυσάφι απιθωµένο,
όποιος απ' όλους φρονιµότερα µιλούσε να το πάρει.
Στην άλλη πόλη ωστόσο ολόγυρα κάθονταν δυο φουσάτα,
 κι άστραφταν τ' άρµατά τους· δίγνωµη βουλή κρατούσε ετούτους:

να την κουρσέψουνε πατώντας τη, για και το βιος ακέριο
που 'χε το κάστρο τ' ώριο µέσα του στα δυο να το µοιράσουν;
Μα εκείνοι αρνιούνταν, κι αρµατώνουνταν κλεφτάτα για καρτέρι·
στα τείχη έστεκαν οι γυναίκες τους και τα µικρά παιδιά τους
κι οι άντρες που γερατιά τους πλάκωναν, ψηλά να το φυλάνε.
Κι οι επίλοιποι εκινούσαν κι άνοιγαν µπρος η Αθηνά Παλλάδα
κι ο Άρης το δρόµο τους, ολόχρυσοι και στα χρυσά ντυµένοι,
ψηλοί, πανώριοι µέσα στ' άρµατα, καί σα θεοί απ' τους άλλους
µεµιάς ξεχώριζαν, τι ανάριµµα τόσο οι θνητοί δεν εϊχαν.
 Κι ως έφτασαν εκεί που διάλεξαν να στήσουν το καρτέρι,

στον ποταµό, κει που όλα πήγαιναν τα ζωντανά να πιούνε,
πήραν κάθισαν, µε τα λιόλαµπρα χαλκάρµατα ζωσµένοι.
Χώρια απ' τ' ασκέρι δυο βιγλάτορες κάθονταν καρτερώντας
πότε τ' αρνιά και τα στριφτόκερα θα ιδούν να φτάνουν βόδια.
Σε λίγο επρόβαλαν, και πίσω τους ακλούθουν δυο βοσκάροι,
κι όπως ο νους τους δεν κακόβαζε, λαλούσαν τη φλογέρα.
Κι εκείνοι, ως τα 'δαν µπρος τους, χίµιξαν. και γρήγορα ξεκόβουν
όλα τα βόδια και τ' ασπρόµαλλα τ' αρνιά, καθώς τραβούσαν
µαζί κοπαδιαστά, και, δίπλα τους και τους βοσκούς σκοτώνουν.
 Κι οι άλλοι, γρικώντας το συντάραχο στα βόδια τους τρογύρα,

εκεί που εκάθουνταν στη σύναξη, µεµιάς πηδούν στ' αµάξια,
τ' άτια δροµώνουν τ' ανεµόποδα και µονοµιάς τους φτάνουν.

Κι ως πήραν θέση, άνοιξαν πόλεµο στου ποταµού τους όχτους,
ο ένας στον άλλο απάνω ρίχνοντας µε χάλκινα κοντάρια.
Εκεί κι η Αµάχη, εκεί ο Συντάραχος, εκεί του Χάρου η Λάµια,
κι έπιανε πότε έναν αλάβωτο, πότε έναν λαβωµένο,
-που ζούσε ακόµα, πότε ξέσερνε κάποιο νεκρό απ' το πόδι,
κι απ' το αίµα των άντρων στους ώµους της άλικο ρούχο εφόρειε.
Κι όπως σάλευαν και χτυπιόντουσαν και τα κουφάρια έσερναν
 ο ένας του άλλου των σκοτωµένων τους, σα ζωντανοί εφαντάζαν.

Κι έβαζε ακόµα απάνω νιόσκαφτο, παχύ, πλατύ χωράφι,
µε αφράτο χώµα, τριπλογύριστο' πολλοί ζευγάδες µέσα
φέρναν τρογύρα τα ζευγάρια τους κι όργωναν δώθε κείθε'
και κάθε που γύριζαν κι έφταναν στου χωραφιού την άκρα,
τους ζύγωνε ένας και τους έδινε κρασί γλυκό µια κούπα,
στο χέρι καθενός· και γύριζαν στους όργους πίσω εκείνοι,
και στου βαθιού να φτάσουν βιάζουνταν του χωραφιού την άκρα.
Κι η γης µαυρολογούσε πίσω τους και φάνταζε οργωµένη,
χρυσή κι ας ήταν τέτοια η τέχνη του µεγάλο θάµα αλήθεια!
 Κι έβαζε ακόµα χτήµα απάνω του βασιλικό, κι αργάτες

θέριζαν, κοφτερά στα χέρια τους φουχτώνοντας δρεπάνι»·
άλλα χερόβολα σωριάζουνταν στο χώµα αράδα αράδα,
κι άλλα τα δέναν µε ασταχόσκοινα γερά οι δεµατιαστάδες'
κι ήτανε τρεις που τα δεµάτιαζαν, και πίσω τους αγόρια
τρέχαν, µάζευαν τα χερόβολα, στην αγκαλιά τα παίρναν,
και τα 'διναν πιο πίσω' αµίλητος ο βασιλιάς στεκόταν
µε το ραβδί του απάνω στ' όργωµα, βαθιά του αναγαλλιώντας.
Κάπου πιο πέρα οι κράχτες σύνταζαν κάτω από δρυ το γιόµα·
βόδι τρανό είχαν σφάξει κι έψηναν µε προθυµία, κι οι δούλες
 σωρό το αλεύρι το άσπρο εζύµωναν, να φαν οι θεριστάδες.

Κι έβαζε µέγα αµπέλι απάνω του σταφύλια φορτωµένο,
χρυσό, πανέµορφο, κι εκρέµουνταν τσαµπιά από κάτω µαύρα,
κι ως πέρα εστύλωναν τα κλήµατα διχάλες ασηµένιες.
Κι άνοιξε σµάλτινο ζερβόδεξα χαντάκι, και τρογύρα
από καλάι το φράχτη εσήκωσε' κι ένα ως τ'αµπέλι µόνο
τραβούσε µονοπάτι, που 'παιρναν οι αργάτες που τρυγούσαν.
Και κουβαλούσαν το µελόγλυκο καρπό στους ώµους πάνω·
κοπέλες κι άγουροι χαρούµενοι µες σε πλεχτά κοφίνια'
κι αναµεσό τους την ψιλόφωνη κιθάρα κάποιο αγόρι


γλυκά βαρώντας όµορφα έψελνε του Λίνου το τραγούδι

µε γάργαρη φωνή· κι οι επίλοιποι στη γη τα πόδια εκρούγαν
ξοπίσω του, πηδούσαν, φώναζαν και τραγουδούσαν όλοι.
Κοπάδι ακόµα από ορθοκέρατα γελάδια βάζει απάνω,
κι ήταν τα βόδια κι από µάλαµα κι από καλάι φτιαγµένα'
κι απ' το µαντρί τους µουκανίζοντας για τη βοσκή βιάζονταν
στο βροντερό αποδίπλα ποταµό, στα λυγερά καλάµια.
Βοσκοί µαλαµατένιοι τέσσεροι τραβούσαν µε τα βόδια,
κι αντάµα εννιά σκυλιά γοργόποδα ξοπίσω τους ακλούθουν.
Ωστόσο δυο λιοντάρια ανήµερα στου κοπαδιού τον κάβο
 ταύρο είχαν πιάσει µουκανιάρικο, κι ως τον έσερναν, πέρα

τα µουγκρητά του αχούσαν πίσω του βοσκοί και σκύλοι έτρεχαν
µα αυτά πρόλαβαν, και ξεσκίζοντας του ταύρου το τοµάρι
το αίµα το µαύρο και τα σπλάχνα του ρουφούσαν, κι οι τσοπάνοι
του κάκου άγγρίζαν τα γοργόποδα σκυλιά να τους ριχτούνε'
τι αυτά µπροστά στους λιόντες δείλιαζαν, κι αντίς να τους δαγκάσουν
χιµώντας, στέκαν δίπλα, εγαύγιζαν, και πίσω πάλε έφευγαν.
Κι έβαζε απάνω ο Κουτσοπόδαρος µεγάλο βοσκοτόπι,
κάτασπρα πρόβατα να βοσκούνε σε λαγκαδιά πανώρια,
κι ακόµα στάνες και ξερόµαντρες και σκεπαστές καλύβες.
 Ξόµπλιαζε ακόµα ο κουτσοπόδαρος θεός και χοροστάσι,

όµοιο µ' εκείνο που 'χε ο ∆αίδαλος της οµορφοµαλλούσας
της Αριάδνης στην απλόχωρη Κνωσό παλιά φτιαγµένο.
Άγουροι εκεί κι ακριβαγόραστες παρθένες είχαν στήσει
χορό, κι ο ένας του άλλου εκρατούσανε πα στον αρµό τα χέρια.
Λινό αγανό εφορούσαν όλες τους, καλόφαντους εκείνοι
χιτώνες, απαλά που εγυάλιζαν µε λάδι ποτισµένοι.
Φορούσαν όλες ανθοστέφανα στην κεφαλή, κι εκείνοι
χρυσά µαχαίρια που ανακρέµουνταν από λουριά ασηµένια.
Κι όοι τους πότε αντάµα εχόρευαν µε πόδια µαθηµένα,


τόσο αλαφριά, σαν όντας κάθεται και τον τροχό του βάζει
ο κανατάς µπροστά, κοιτάζοντας αν εύκολα γυρίζει,
και πότε πάλε αράδες έτρεχαν η µια στην άλλη αντίκρα.
Γύρω εστεκόταν και καµάρωνε τον όµορφο χορό τους
κόσµος πολύς· και πλάι τους κάθουνταν βαρώντας την κιθάρα
ο θείος τραγουδιστής· κι ως άνοιγε το στόµα του να ψάλει,
εκεί στη µέση τούµπες άρχιζαν να κάνουν δυο ακροβάτες.
Κι ακόµα βάζει το περίτρανο του Ωκεανού ποτάµι

στου σκουταριού του στέριου ολόγυρα το πιο ακρινό στεφάνι.
Και το σκουτάρι αφού µαστόρεψε το δυνατό, το µέγα,
 του µαστορεύει και το θώρακα, πιο λαµπερό από φλόγα'

του µαστορεύει στα µελίγγια του που να ταιριάζει κράνος,
πανώριο, πλουµιστό, µε απάνω του µαλαµατένια φούντα'
κι από καλάι φτενό µαστόρεψε στερνά γι' αυτόν κνηµίδες.
Κι ο ξακουσµένος κουτσοπόδαρος σαν τέλεψε τεχνίτης,
τ' άρµατα επήρε καί τ' απίθωσε µπρος στου Αχιλλέα τη µάνα.
Κι ως γερακίνα αυτή απ' τον Όλυµπο πηδάει το χιονισµένο,
τ' αστραφτερά απ' τον Ήφαιστο άρµατα στα χέρια της κρατώντας.
Ραψωδία Τ

 November,  :
Alexandros.HELLENICdata Server
http://www.kat.gr

Ιλιάδας Τ
Μετάφραση: Ν. Καζαντζάκη - Ι.Θ. Κακριδή
-Σ- Η Αυγή η κροκοψιαντούσα επρόβαινε µεσ' απ' το µέγα ρέµα

του Ωκεανού, το φως σε αθάνατους και σε θνητούς να φέρει·
κι έφτανε εκείνη στα πλεούµενα µε του θεού τα δώρα.
Κι ήβρε πεσµένο απά στον Πάτροκλο τον ακριβό το γιο της
να κλαίει πικρά, και πλήθος σύντροφοι τρογύρα µαζεµένοι
θρηνούσαν κι η Θεά η τρισεύγενη πήγε, κοντά του έστάθη,
το χέρι του 'σφίξε, τον έκραξε κι αυτά του λέει τα λόγια:
« Παιδί µου, αυτόν ας τον αφήσουµε, κι ας καίγεται η καρδιά µας,
να κοίτεται, έτσι αφού το θέλησαν οι αθάνατοι να πέσει.
 Μον' έλα εσύ και δέξου τ' άρµατα τα ξακουστά του Ηφαίστου·

τόσο όµορφα κανείς δε φόρεσε θνητός ποτέ στους ώµους.»
Αυτά είπεν η θεά, και τ' άρµατα µπρος στου Αχιλλέα τα πόδια
πιθώνει χάµω, κι αντιβρόντηξεν η πλουµισµένη αρµάτα'
κι οι Μυρµιδόνες όλοι ετρόµαξαν, δε βάστηξε κανένας
να ρίξει τη µατιά του απάνω της, µον' άρχισαν να τρέµουν.
Μόνο ο Αχιλλέας, ως τα 'δε, εχόλιασε περίσσια ακόµα, κι άγρια
κάτω απ' τα βλέφαρα τα µάτια του ξαστράφταν, σαν τη φλόγα,
και του θεού τα δώρα εχαίρουνταν να τα κρατά στα χέρια.
Κι όταν πια χόρτασε κοιτάζοντας την πλουµισµένη αρµάτα,
 ευτύς στη µάνα του ανεµάρπαστα γυρνώντας είπε λόγια:

« Μάνα, ο θεός αλήθεια τ' άρµατα µου τα 'χει δώσει, τέτοια
καθώς ταιριάζει ένας αθάνατος, κι όχι θνητός να φτιάξει.
Με αυτά θ' αρµατωθώ, µα σκιάζοµαι περίσσια εγώ µη λάχει
ωστόσο οι µύγες και στον άτροµο γιο του Μενοίτιου µέσα
χωθούν, απ' τις πληγές του µπαίνοντας τις χαλκοχτυπηµένες,
σκουλήκια εντός γεννοσποριάζοντας, και του νεκρού χαλάσουν
την όψητι η ζωή του ετέλεψεκι όλη σαπίσει η σάρκα.»
Καί τότε η Θέτη, η χιοναστράγαλη θεά, του απηλογήθη:
« Γιε µου, καθόλου να µη γνοιάζεσαι για τούτα στην καρδιά σου·


το παίρνω απάνω µου, τ' ανήµερα κοπάδια να του διώξω,
τις µύγες, τους νεκρούς στον πόλεµο που τρώνε. Κάτεχε το,
άθαφτος κι ένα χρόνο αλάκερο να κοίτεται εδώ πέρα,
θα µείνει η σάρκα του ακατάλυτη, και πιο δροσάτη ακόµα.
Μον' κράξε τώρα εσύ σε σύναξη τους αντρειανούς Αργίτες,

τον που 'χες πριν στον Αγαµέµνονα θυµό απαρνήσου οµπρός τους,
και την αντρεία ζωσµένος γρήγορα για πόλεµο αρµατώσου.»
Είπε, και γέµισε τα στήθη του µε ατρόµητο κουράγιο'
µετά κρασί φλογάτο, αθάνατο, και µόσκο στα ρουθούνια
του Πάτροκλου σταλάζει, απείραχτο να µείνει το κορµί του.
 Τότε ο Αχιλλέας ο αρχοντογέννητος εβγήκε στο ακρογιάλι

σκούζοντας άγρια, και ξεσήκωσε τους αντρειανούς Αργίτες.
Κι όλοι που απόµεναν πρωτύτερα στο αρµενοστάσι µέσα,
κι οι τιµονιέροι που εκρατούσανε των καραβιών το 'διάκι,
κι οι τροφοδότες µέσα στ' άρµενα που το ψωµί εµοιράζαν,
όλοι µαζί κινούν στη σύναξη, τι είχε ο Αχιλλέας προβάλει,
κι ήταν καιρό πολύ απ' τον πόλεµο τον άγριο τραβηγµένος.
Μαζί ο Οδυσσέας ο αρχοντογέννητος κι ο ατρόµητος ∆ιοµήδης,
τρανοί πολέµαρχοι, κουτσαίνοντας πήγαιναν, κι ακουµπούσαν
πα σε ραβδιά, τι πόνους ένιωθαν ακόµα στις πληγές τους.
 Κι ως φτάσαν, κάθισαν στη σύναξη µπροστά, στην πρώτη αράδα.

Στερνός επρόβαλε ο Αγαµέµνονας ο ρήγας, λαβωµένος
µαθές και τούτος· µες στον πόλεµο τον άγριο του Αντηνόρου
ο γιος ο Κόωνας, µε το χάλκινο τον είχε βρει κοντάρι.
Κι ευτύς, ως όλοι πια εµαζώχτηκαν οι ∆αναοί, εσηκώθη
αναµεσό τους ο φτερόποδος και µίλησε Αχιλλέας:
« Λες ήταν, γιε του Ατρέα, το που 'γινε το πιο καλό στους δυο µας,
σένα και µένα, σύντας πέσαµε σε καρδιοφάουσα αµάχη,
θυµό γεµάτοι, και µαλώσαµε για την κοπέλα εκείνη;
"Αχ, να 'ταν να την είχεν η Άρτεµη δοξέψει στα καράβια
 τη µέρα εκείνη που την έπαιρνα, τη Λυρνησσά πατώντας!

Τόσοι Αχαιοί τη γη την άµετρη δε θα δάγκωναν έτσι
κάτω απ' τα χέρια των αντίµαχων, όσο ο θυµός µου εκράτει.
Ο Έχτορας άλλο που δεν ήθελε, κι οι Τρώες! Ωστόσο χρόνια
οι Αργίτες το δικό µας µάλωµα θαρρώ θα το θυµούνται.
Μα ό,τι έγινε έγινε, ας τ' αφήσουµε, κι ας µας βαραίνει ο πόνος,
κι εντός µας την καρδιά ας δαµάσουµε, σφιγµένοι απ' την ανάγκη.
Τώρα απαρνιέµαι εγώ τη µάνητα, µηδέ και µου ταιριάζει
θυµό να θρέφω ακαταλάγιαστο. Μα εσύ στη µάχη σπρώξε
τους Αχαιούς τους µακροµάλληδες, δίχως καιρό να χάνεις·
 κι εγώ στους Τρώες θ' ανοίξω πόλεµο, να ιδώ αν το θένε ακόµα

τις νύχτες δίπλα στα καράβια µας να τις περνούν ωστόσο
στη γη θα γείρει λέω χαρούµενος- να ξαποστάσει εκείνος

που θα γλιτώσει απ' το κοντάρι µου στην άγρια µέσα µάχη.»
Αυτά είπε, κι οι Αχαιοί το χάρηκαν οι καλαρµατωµένοι,
που αφήκε το θυµό του ο αντρόκαρδος γιος του Πηλέα' και τότε
ο πρωταφέντης Αγαµέµνονας µιλούσε καθισµένος,
χωρίς να σηκωθεί απ' τη θέση του και να σταθεί στη µέση:
«Αργίτες αντρειωµένοι, φίλοι µου, πιστοί σύντροφοι του Άρη,
σωστό ν' ακούτε αυτόν που ασκώνεται, να µην τον σταµατάτε
 στη µέση µπαίνοντας· αλλιώτικα κι ο πιο καλός σαστίζει.

Όταν πολλοί φωνές ασκώνετε, κανένας πώς ν' ακούσει;
πώς ν' ακουστεί; η φωνή του χάνεται, και δυνατά ας φωνάζει.
Τώρα θα πω κι εγώ τη γνώµη µου στον Αχιλλέα, κι ωστόσο
οι Αργίτες οι άλλοι εσείς ακούστε µε, τα λόγια µου προσέχτε:
Οι ∆αναοί µαζί µου τα 'βαζαν συχνά, και µου πετούσαν
το λόγο αυτό' µα εγώ δεν έφταιξα στ' αλήθεια· ο ∆ίας κι η Μοίρα
µονάχα κι η Ερινύα µας έµπλεξαν η νυχτοπαρωρίτρα'
τι αυτοί 'ναι που βαριά στη σύναξη µου θόλωσαν τα φρένα,
ατός µου του Αχιλλέα σαν άρπαξα το αρχοντοµοίρι' ωστόσο
 τι να 'κανα; θεού το θέληµα που κυβερνάει τα πάντα!

Του ∆ία παιδί είναι η Τύφλα, αγέραστο, και κάθε νου τυφλώνει,
ανάθεµα τη' κι έχει ανάλαφρα ποδάρια, τι στο χώµα
δεν τα πατάει, µον' στα κεφάλια µας απάνω οδεύει πάντα,
και τους ανθρώπους βλάφτει µπλέκοντας από τους δυο τον έναν
τι και το ∆ία τον ίδιο κάποτε, που λεν πως στέκει απάνω
κι από θεούς κι ανθρώπους, τύφλωσεν' η Ήρα µαθές και τούτον
τον εξεγέλασε πλανεύοντας, ας ήταν και γυναίκα.
Ηταν τη µέρα που τον άτροµο τον Ηρακλή µελλόταν
η Αλκµήνη στην αψηλοπύργωτη τη Θήβα να γεννήσει·
 κι εκείνος ατών θεών τη σύναξη µιλούσε µε καµάρι:

,,Όσοι θεοί που ζουν στον Όλυµπο κι όσες θεές, γρικήστε,
σαν τι η καρδιά στα στήθη µέσα µου µε σπρώχνει να µιλήσω:
Κάποιον τρανό η Λεχούσα σήµερα θα βγάλει η πονοδότρα
στο φως, που σε όλους τους γειτόνους του θα βασιλέψει γύρα,
κι αυτός απ' τη γενιά που απ' το αίµα µου στη γη γονοκρατιέται."
Κι η Ήρα η σεβάσµια του αποκρίθηκε µε πονηριά µεγάλη:
,,Να µας γελάσεις θες' τα λόγια σου δε θα τα κάµεις πράξη!
Μον' έλα τώρα κι όρκον άµωσε τρανό, του Ολύµπου ρήγα,
πως σε όλους γύρα τους γειτόνους του θα βασιλέψει εκείνος


που την ήµερα αυτή απ' της µάνας του τα πόδια οµπρός θα πέσει,
απ' τους θνητούς που από το γαίµα σου µαθές γονοκρατιούνται."

Έτσι είπε αυτή, κι ο ∆ίας το δόλο της δεν τον ψυχανεµίστη,
κι όρκο τρανόν αµώνει, που άσκηµα µελλόταν να πλερώσει·
τι η Ήρα γοργά χιµάει, τ' ακρόκορφα του Ολύµπου παρατώντας,
καο στο Άργος φτάνει ευτύς' τι κάτεχε κει πέρα του Περσέα
ο γιος ο Σθένελος πως όριζε, κι είχε τρανή γυναίκα,
που 'τρεφε τότε µες στα σπλάχνα της εφτά µηνών αγόρι,
Κι όξω στο φως ευτύς της το 'βγαλε, κι ας του 'λειπαν δυο µήνες,
µα της Αλκµήνης εσταµάτησε τους πόνους και τη γέννα.
 Ατή της έφερε το µήνυµα στο ∆ία, το γιο του Κρόνου:

,,Κάποιο µου λόγο, αστραποκέραυνε πατέρα ∆ία, θ' ακούσεις·
γεννήθηκε ο τρανός που µέλλεται να ορίζει στους Αργίτες,
κι είναι ο Ευρυσθέας, ο γιος του Σθένελου και του Περσέα τ' αγγόνι,
γενιά δικιά σου, και ταιριάζει του να ρηγαδέψει στο Άργος."
Είπε, κι αυτόν πικρός τον χτύπησε βαθιά στα φρένα πόνος,
κι ευτύς χιµάει κι απ' τα ωριοπλέξουδα µαλλιά την Τύφλα αρπάζει,
βαρύ θυµό στα φρένα νιώθοντας, κι όρκο τρανόν αµώνει,
να µη γυρίσει πα στον Όλυµπο και στ' αστεράτα ουράνια
ποτέ πια η Τύφλα, που τυφλώνει µας, θεούς κι ανθρώπους, όλους.
 Αυτά είπε, και στριφογυρνώντας την απ' τ' αστεράτα ουράνια·

τη ρίχνει, κι έτσι εκείνη έβρέθηκε γοργά στη γης απάνω·
κι όλο µαζί της βαρυγκόµιζε θωρώντας τα τυράννια
που ο γιος του στού Ευρυσθέα τη δούλεψη τραβούσεν άπρεπά του.
Όµοια και µένα, τότε που άπαυτα στων καραβιών τις πρύµνες
ο µέγας κρανοσείστης Έχτορας χαλνούσε τους Αργίτες,
η Τύφλα πάντα µε δυνάστευε, που πρωτοτύφλωσέ µε.
Μ' αφού τυφλώθηκα και µε 'κανε το νου µου ο ∆ίας να χάσω,
να τα βολέψω θέλω, δίνοντας καί ξαγορά µεγάλη.
Μα βγές στη µάχη τώρα, κι άσκωσε µαζί και το άλλο ασκέρι,
 κι εγώ είµαι έδώ' τα δώρα που 'ταξε σαν ήρθε στο καλύβι

χτες ο Οδυσσέας ο αρχοντογέννητος, θα τα 'χεις δίχως άλλο.
Μ' αν πάλε αλλιώς το θες, απάντεχε, κι ας λαχταράς απάλε'
τα δώρα ευτύς απ' το καράβι µου θα φέρουν οι συντρόφοι,
να ιδείς τι σου χαρίζω, µέσα σου για να φραθείς περίσσια.»
Τότε ο Αχιλλέας ο φτεροπόδαρος του απηλογήθη κι είπε:
«Υγιέ του Ατρέα, τρανέ Αγαµέµνονα, ρηγάρχη τιµηµένε,
τα δώρα αν θέλεις τώρα δωσ' τα µου, καθώς ταιριάζει κιόλα,
για κράτα τα και συ' στο χέρι σου! Μα τώρα οµπρός, στη µάχη
το γρηγορότερο! Την ώρα µας µη χάνουµε εδώ πέρα
 χασοµερώντας· τι η πιο δύσκολη δουλειά µπροστά µας στέκει.

Τώρα ξανά µες στους µπροστόµαχους τον Αχιλλέα θα δείτε
των Τρωών τους λόχους µε το χάλκινο κοντάρι ν' αφανίζει.
Όµοια και σεις, το νου στον πόλεµο, και τον οχτρό χτυπάτε!»
Τότε ο Οδυσσέας ο πολυκάτεχος του απηλογήθη κι είπε:
«Παλικαριά, Αχιλλέα θεόµορφε, τρανή κι αν έχεις, όχι,
µη σπρώχνεις τους Αργίτες άφαγους στο κάστρο να χυθούνε,
και µε τους Τρώες ν' ανοίξουν πόλεµο' τι η µάχη θα βαστάξει
πολύ, από τη στιγµή που σµίγοντας θα χτυπηθούν τ' ασκέρια
και την καρδιά ο θεός µε δύναµη και των δυονώ γεµίσει.
 Μον' τους Αργίτες τώρα πρόσταξε µπρος στα γοργά καράβια

να φαν, να πιουν αντρεία κι ανάκαρα δε δίνει τίποτα άλλο'
τι άπ' την αυγή ως τα βασιλέµατα δε δύνεται κανένας
στήθος µε στήθος ν' αγωνίζεται χωρίς να φάει καθόλου'
τι ακόµα κι αν λυσσούν τα φρένα του για πόλεµο, όµως νιώθει
όλο και πιο βαρύ το σώµα του, και τον δαµάζει η δίψα
µαζί κι η πείνα, και του λύνουνται τα γόνατα, ως οδεύει.
Μα ο που ψωµί χορτάσει τρώγοντας και πιει κρασί, και πιάσει
οληµερίς µετά τον πόλεµο µε των οχτρών τ' ασκέρια,
νιώθει αντριγιά τρανή στα στήθια του κι ακούραστα τα πόδια,
 ως να 'ρθει η ώρα που απ' τον πόλεµο θα γύρουν όλοι πίσω.

Πες τώρα να σκολάσει η σύναξη, να συνταχτεί το γιόµα,
κι ο πρωταφέντης Αγαµέµνονας τα δώρα ας φέρει οµπρός µας,
ως είµαστε όλοι εδώ στη µάζωξη, καλά για να τα ιδούνε
οι ∆αναοί, και συ στα φρένα σου χαρά βαθιά να νιώσεις.
Κι ακόµα ορθός, αντίκρα σε όλους µας, ας ορκιστεί, ποτέ του
πως δεν ανέβηκε στην κλίνη της, δεν έσµιξε µαζί της,
καθώς το συνηθίζουµε όλοι µας, γυναίκες κι άντρες, ρήγα'
κι έτσι και συ πια τώρα γλύκανε την πίκρα στην καρδιά σου.
Μετά ας σου κάνει στο καλύβι του, να σε καλοκαρδίσει,
 πλούσιο τραπέζι, όσα σου πρέπουνε µαθές, να τα 'χεις όλα.

Τώρα πια, γιε του Ατρέα, θα φέρνεσαι πιο δίκια στον καθένα.
Χαρά στο βασιλιά, που αν τα 'βαλε µε κάποιον πρώτος, όµως
να φιλιωθεί µαζί του αργότερα γυρεύει µοναχός του!»
Κι ο πρωταφέντης Αγαµέµνονας του απηλογήθη τότε:
« Γιε του Λαέρτη, αλήθεια χαίρουµαι µ' αυτά τα λόγια που 'πες'
τι όλα όπως ταίριαζε τα ιστόρησες και τα 'βαλες σε τάξη.
Τον όρκο παίρνω που µου γύρεψες, µε σπρώχνει κι η καρδιά µου'
µπρος στους θεούς εγώ όρκο ψεύτικο δεν παίρνω' όµως ας µείνει
λίγο ο Αχιλλέας εδώ, κι ας βιάζεται να βγει να πολεµήσει.

 Όλοι µαζί και σεις για µείνετε, τα δώρα ως που να φτάσουν

απ' το καλύβι µου και κάνουµε πιστούς αγάπης όρκους.
Το θέληµα µου και τη διάτα µου για άκου, Οδυσσέα, και κάµε:
Τους πιο αντρειανούς λεβέντες διάλεξε µες στους Αργίτες όλους,
τα δώρα απ' το δικό µου τ' άρµενο γοργά να κουβαλήσουν,
εψές στον Αχιλλέα που τάξαµε, µαζί και τις γυναίκες.
Μα κι ο Ταλθύβιος στα πλατύχωρα των Αχαιών ληµέρια
κάπρο ας µου βρεί γοργά, να σφάξουµε στον Ήλιο και στο ∆ία.»
Τότε ο Αχιλλέας ο φτεροπόδαρος του απηλογήθη κι είπε:
«Υγιέ του Ατρέα, τρανέ Αγαµέµνονα, ρηγάρχη τιµηµένε,
 µια άλλη φορά µπορείτε, αργότερα, για τούτα να γνοιαστείτε,

σαν τύχει αναπαή στον πόλεµο να κάνουµε µιαν ώρα
και δε θα βράζει τόσο η µάνητα µες στα δικά µου στήθια.
Μα τώρα που οι δικοί µας κοίτουνται στο χώµα, σπαραγµένοι
από τον Έχτορα, σαν του 'δωκεν ο ∆ίας τη νίκητώρα
να στρώσουµε τραπέζι θέλετε; Καλύτερο θαρρώ 'ναι
να βγουν αφάγωτοι, αγιοµάτιστοι να χτυπηθούν οι Αργίτες
τούτη την ώρα ευτύς· κι αργότεερα, στου ήλιου το γέρµα, δείπνο
πλούσιο ας γνοιαστούµε πια, σα θα 'χουµε ξοφλήσει τη ντροπή µας.
Όµως πιο πριν κρασί δε δύνεται κι ουδέ φαγί ο λαιµός µου
 να κατεβάσει' µένα ο σύντροφος σκοτώθη! Σπαραγµένος

µε κοφτερό χαλκό µου κοίτεται µες στο καλύβι τώρα,
κατά την ξώπορτα κοιτάζοντας, και γύρα του οι σύντροφοι
θρηνούν. Γι' αυτά λοιπόν δε γνοιάζοµαι, που λέτε εσείς, καθόλου'
αίµα ζητώ, σφαγή και γόσµατα φριχτά των πολεµάρχων!»
Τότε ο Οδυσσέας ο πολυκάτεχος του απηλογήθη κι είπε:
«Γιε του Πηλέα, που ο πιο λιοντόκαρδος στους Αχαιούς λογιέσαι,
έχεις αντρεία από µένα πιότερη, περνάς µε στο κοντάρι
πολύ, µα λέω κι εγώ στη φρόνεψη πως σε νικώ περίσσια·
τι είµαι από σένα γεροντότερος και πιο πολλά κατέχω.


Υποµονή λοιπόν στα λόγια µου τώρα η καρδιά σου ας κάνει.
Γοργά µπουχτίζεις απ' τον πόλεµο, που πλήθια απά στο χώµα
σκορπίζει γύρα το δρεπάνι του τα θερισµένα αστάχυα'
κι είναι η σοδειά σου κακορίζικη, τη ζυγαριά σαν κλίνει
ο ∆ίας, που κυβερνάει τον πόλεµο στης γης το ανθρωπολόγι.
Οι Αργίτες το νεκρό δε γίνεται µε την κοιλιά να κλάψουν,
τι πλήθιοι απανωτοί σωριάζουνται στο χώµα κάθε µέρα'
πότε λοιπόν από τον κάµατο κανείς να ξανασάνει:
Ωστόσο εµείς όποιον σκοτώνεται να θάβουµε ταιριάζει

µε ανέσπλαχνη καρδιά, θρηνώντας τον τη µέρα εκείνη µόνο.
 Κι όσοι γλιτώνουν απ' τον πόλεµο τον άγριο, ας µην ξεχνούνε

να τρων, να πίνουν, να 'χουν δύναµη, µε πιο µεγάλο πείσµα
δίχως ξανάσα τους αντίµαχους να πολεµούµε πάντα,
χαλκό φορώντας ακατάλυτο. Μα τώρα οµπρός, κανένας
να µη χασοµερά, προσµένοντας να πάρει κι άλλη διάτα'
τι όποιος προσµένει κι άλλη διάτα µας βαριά θα το πλερώσει,
στα πλοία που θα βρεθεί τ' Αργίτικα. Λοιπόν µαζί ας ριχτούµε
πάνω στους Τρώες τους αλογάρηδες, χτυπώντας τους µε λύσσα.»
Είπε, και του αντρειωµένου Νέστορα τους γιους µαζί του παίρνει
και του Φυλέα το γιο το Μέγητα, το Θόα, το Λυκοµήδη
 το γιο του Κρέοντα, το Μελάνιππο και το Μηριόνη, κι όλοι

για το καλύβι του Αγαµέµνονα, του γιου του Ατρέα, τράβηξαν.
Κι ευτύς ο λόγος πράξη γίνηκε µονοστιγµίς, και πήραν
τα εφτά τριπόδια και τα δώδεκα φαριά που του 'χε τάξει,
µαζί και τ' αχτιδόβολα είκοσι λεβέτια απ' το καλύβι'
κι εφτά γυναίκες, που αψεγάδιαστες κάτεχαν τέχνες, βγάζουν,
και του Βρισέα τη ροδοµάγουλη στερνά στερνά την κόρη.
∆έκα ο Οδυσσέας ζυγιάζει τάλαντα χρυσάφι, και διαγέρνει.
κι οι άλλοι αντρειωµένοι Αργίτες πίσω του τα δώρα εκουβαλούσαν.
Κι ως φτάσαν και στη µέση τά 'βαλαν της συντυχιας, ασκώθη
 ο γιος του Ατρέα, και πλάι στο ρήγα του στεκόταν ο Ταλθύβιος,

που στη φωνή θεό σου θύµιζε, τον κάπρο ανακρατώντας.
Και τα µαχαίρι του ο Αγαµέµνονας πιάνει και σέρνει, πάντα
που δίπλα στου σπαθιού του εκρέµουνταν το µακρουλό θηκάρι'
κι έκανε αρχή απ' του κάπρου κόβοντας τις τρίχες, και τα χέρια
µετά στο ∆ία σηκώνει' αµίλητοι τρογύρα του εκαθόνταν
οι Αργίτες όλοι, όπως και ταίριαζε, το βασιλιά ν' ακούσουν.
Κι ευκήθη τότε, τον απλόχωρο τον ουρανό θωρώντας:
« Μάρτυς µου ο ∆ίας, απ' τούς αθανάτους ο πιο τρανός κι ο κάλλιος·
τη Γη, τον Ήλιο κράζω µάρτυρες, τις Ερινύες ακόµα,


που τους νεκρούς γδικιούνται, αν κάποτε τον όρκο τους πάτησαν
στην κόρη του Βρισέα δεν άπλωσα ποτέ µου εγώ το χέρι,
µηδέ για να φραθώ την κλίνη της µηδέ για τίποτα άλλο,
µον' άγγιαχτη µες στο καλύβι µου κρατήθη πάντα εκείνη.
Κι αν τίποτα απ' αυτά τα ορκίστηκα ψεµατινά, ας µου δώσουν
µύρια κακά οι θεοί, όσα δίνουνε µαθές στους ορκοπάτες.»
Είπε, και κόβει µε το ανέσπλαχνο µαχαίρι το λαρύγγι

του κάπρου, κι ο Ταλθύβιος υστέρα µες στο αφρισµένο κύµα
στριφογυρνώντας τον επέταξε θροφή στα ψάρια. Ασκώθη
τότε ο Αχιλλέας στους πολεµόχαρους αντίκρυ Αργίτες κι είπε:
 «Πατέρα ∆ία, δεν είναι ψέµατα πως τους θνητούς τυφλώνεις

βαριά' τι αλλιώτικα δε θ' άναβεν ο γιος του Ατρέα ποτέ του
τόση µια µάνητα στα στήθια µου· την κόρη αθέλητα µου
µε τόσο πείσµα δε θα µου 'παιρνε' µα ο ∆ίας το δίχως άλλο
θα 'βαλε πόθο, Αργίτες άµετροι να κατεβούν στον Άδη.
Μα σύρτε τώρα, γιοµατίσετε, να µπούµε πια στη µάχη.»
Έτσι τους µίλησε, και σκόλασε τη σύναξη µε βιάση,
κι εκείνοι γρήγορα διασκόρπισαν καθένας στο άρµενο του.
Οι γαύροι Μυρµιδόνες γνοιάζουνταν ωστόσο για τα δώρα,
και στου Αχιλλέα του αρχοντογέννητου το πλοίο τα κουβαλούσαν
 τ' άλλα τα 'βαλαν στα καλύβια του, κάθισαν τις γυναίκες,

και τ' άτια οι ξακουσµένοι σύντροφοι µε το κοπάδι σµίγουν.
Κι η κόρη του Βρισέα, πανέµορφη σαν τη χρυσή Αφροδίτη,
µε κοφτερό χαλκό τον Πάτροκλο σαν είδε σπαραγµένο,
πάνω του πέφτει ξεφωνίζοντας, και πήρε να ξεσκίζει
τον απαλό λαιµό, τα στήθη της και τ' ώριο πρόσωπο της.
Κι έλεεν αυτά η γυναίκα, που 'µοιαζε µε τις θεές, θρηνώντας:
« Πάτροκλε, τόσο που η τρισάµοιρη περίσσια σ' αγαπούσα!
Αχ, ζωντανό σε αφήκα φεύγοντας απ' το καλύβι ετούτο,
και τώρα που γυρίζω, ρήγα µου, σε βρίσκω σκοτωµένο!
 Αχ, πώς πλακώνει αλήθεια πάνω µου το 'να κακό πα στ' άλλο!

Τον άντρα, που ο πατέρας µου 'δωκε κι η σεβαστή µου η µάνα,
µπροστά στο κάστρο που διαφέντευε τον είδα σπαραγµένο
µε κοφτερό χαλκό' τ' αδέρφια µου τα τρία, τ' αγαπηµένα,
που µια κοιλιά µας γέννα, ετράβηξαν κι αυτά µαζί στον Άδη.
Μα κι έτσι εσύ να κλαίω δε µ' άφηνες, του θεϊκού του Μύνη
απ' το γοργό Αχιλλέα σαν πάρθηκε το κάστρο, και σκοτώθη
το ταίρι µου, µον' έλεες πάντα σου, θα µ' έκανες γυναίκα
του θεϊκού Αχιλλέα, θα µ' έφερνες στη Φθία µε τα καράβια,
και θα γιορτάζαµε το γάµο µας στους Μυρµιδόνες µέσα.


Γι' αυτό κι ο θρήνος µου είναι αστέρευτος, που 'σουν γλυκός κι εχάθης!»
Αυτά θρηνώντας του 'λεε, κι έκλαιγαν µαζί της κι οι γυναίκες,
τάχα τον Πάτροκλο, µα πίσω του τα πάθη τα δικά τους.
Κι εκείνον τότες οι πρωτόγεροι µε παρακάλια έζωσαν,

κάτι να φάει, µ' αυτός δεν ήθελε, µον' έλεγε θρηνώντας:
« Αν θέτε να µ' ακούστε, σύντροφοι, τη χάρη κάνετε µου'
να φράνω µε ψωµί τα σπλάχνα µου µη µου ζητάτε ακόµα,
µηδέ και µε κρασί, τι αβάσταχτο νογώ τον πόνο εντός µου.
Θα καρτερώ το λιοβασίλεµα, και θα βαστάξω κι έτσι.»
Αυτά τους είπε, και προβόδησε τους άλλους βασιλιάδες'
 µείναν οι γιοι του Ατρέα κι ο Φοίνικας, ο γέρο αλογολάτης,

εκεί, κι ο Ιδοµενέας κι ο Νέστορας κι ο γαύρος Οδυσσέας,
για να ξεδώσει από τον πόνο του' µ' αττός στο µατωµένο
στόµα του πόλεµου αν δεν έµπαινε, που να ξεδώσει ο νους του!
Κι ως τον θυµήθηκε, αναστέναζε βαθιά του κι είπε τότε:
«Και συ µαθές πιο πριν, βαριόµοιρε, που απ' όλους πιο αγαπούσα,
µες στο καλύβι ατός σου νόστιµο µου το 'στρωνες το γιόµα
µε προθυµία κι ασπούδα, ως βιάζουνταν οι Αργίτες κάθε τόσο
στους Τρώες τους αλογάδες πόλεµο πολύδακρο ν' ασκώσουν.
Και τώρα εσύ µπροστά µου κοίτεσαι νεκρός, κι εµέ η καρδιά µου
 ψωµί, κρασί, σταλιά δε γεύεται, κι ας έχω µέσα απ' όλα,

άπ' τον καηµό σου' τι χειρότερο δε γίνεται να πάθω
άλλο κακό, κι ακόµα αν µου 'λεγαν πώς πέθανε ο γονιός µου'
που τώρα εκεί στη Φθία τα µάτια του ποτάµι λέω θα τρέχουν,
τέτοιος τρανός υγιός που του 'λειψε' κι εγώ σε τόπους ξένους
για τη φριχτήν Ελένη κάθουµαι και µε τους Τρώες χτυπιέµαι.
Και για το γιο µου ακόµα αν µάθαινα, που αντρώνεται στη Σκύρο,
αν ίσως και µου ζει ο Νεοπτόλεµος ο θεοδιωµατάρης'
τι πάντα πριν στα στήθη µέσα µου λογάριαζα πως µόνος
εγώ από το Άργος το αλογόθροφο µακριά θα σκοτωνόµουν,
 στην Τροίαν εδώ, και συ θα γύριζες πίσω στη Φθία, το γιο µου

από τη Σκύρο µες στο γρήγορο, το µαύρο σου καράβι
να πάρεις, να τον πας στο σπίτι του, να του τα δείξεις όλα,
το βιος µου, το τρανό αψηλόροφο παλάτι και τους δούλους·
τι πια ο Πηλέας έχει, απεικάζουµαι, πεθάνει µια για πάντα,
για, κι αν ζωή µια στάλα του 'µεινε, τα βάσανα τον τρώνε
κι απ' τα έρµα γέρατα κι απ' το άπαφτο το καρδιοχτύπι, πότε
το µαύρο θα του παν το µήνυµα, να µάθει το χαµό µου.»
Αυτά θρηνώντας έλεε, κι έκλαιγαν µαζί του κι οι γερόντοι,
καθείς τα όσα άφησε θυµάµενος µακριά, στο αρχοντικό του.


Κι ο γιος του Κρόνου, ως είδε που 'κλαιγαν, εψυχοπόνεσέ τους,
και λόγια µίλησε ανεµάρπαστα στην Αθηνά γυρνώντας:

«Πια ολότελα απαρνήθης, κόρη µου, τον άξιο ετούτον άντρα!
Τον Αχιλλέα µαθές δε γνοιάζεσαι καθόλου στην καρδιά σου.
Μπρος στα καράβια τα όρθοκέρατα πώς κάθεται για ιδές τον,
τον ακριβό του ακράνη κλαίγοντας· να φάνε πήγαν οι άλλοι,
και µόνο εκείνος αγιοµάτίστος κι αφάγωτος κρατιέται.
Μον' τρέχα, στάλαξε του αθάνατο κρασί στα στήθια µέσα
και θεϊκιά θροφή πανέµνοστη, να µην τον κόψει η πείνα.»
Αυτά είπε, κι η Αθηνά, που το 'θελε κι από τα πριν, πετάχτη,
 κι ως φαρδιοφτέρουγος, στριγγόφωνος αγιούπας απ' τα ουράνια

χιµίζει τον αιθέρα σκίζοντας, κι ως µες στο ασκέρι οι Αργίτες
γοργά αρµατώνουνταν, αθάνατο κρασί η θεά σταλάζει
και θεϊκιά θροφή πανέµνοστη µες στου Αχιλλέα τα στήθη, ·
τα γόνατα µαθές η ανήµερη να µην του κόψει πείνα·
και στου τρανού µετά πατέρα της το στέριο το παλάτι
γυρνάει. Κι ωστόσο αυτοί απ' τα γρήγορα ξεχύνουνταν καράβια.
Ο ∆ίας πυκνό πώς ρίχνει κάποτε το χιόνι στούπες στούπες,
απ' του βοριά του αιθερογέννητου το φύσηµα σπρωγµένο·
όµοια πυκνά και τότε αστράφτοντας µέσα στον ήλιο κράνη
 απ' τα καράβια ξεπετάγουνταν κι αφαλωτές ασπίδες

και στεριογουβωµένοι θώρακες και φράξινα κοντάρια.
Ψηλά στα ουράνια η λάµψη απλώθηκε, κι η γης ακέρια γύρα
απ' του χαλκού το φέγγος γέλασε' και των αντρών τα πόδια
βροντούσαν. Κι ο Αχιλλέας στη µέση τους φορούσε τ' άρµατά του.
Τα δόντια του γρικούσες που 'τριζαν, κι ίδια φωτιά που ανάβει
τα δυο του µάτια άστραφταν, κι έπνιγεν ο πόνος την καρδιά του
αβάσταχτος· κι αυτός, µανιάζοντας στους Τρώες να πέσει απάνω,
τα θεία φορούσε δώρα, του Ηφαίστου που του 'χε φτιάσει η τέχνη.
Και πρώτα γύρα απ' τ' αντικνήµια του περνά κνηµίδες ώριες,
 που µε θηλύκια στους αστράγαλους σφίγγονταν ασηµένια·

δεύτερα πέρασε το θώρακα τρογύρα από το στήθος'
µετά το ασηµοκαρφοπλούµιστο σπαθί περνά στους ώµους,
το χάλκινο, και το θεόρατο, βαρύ σκουτάρι αρπάζει,
που σαν του φεγγαριού αντιφέγγιζε ψηλά το λάµπισµά του.
Βαθιά απ' το πέλαο πώς το αντίφεγγα θωρούν οι ναύτες ξάφνου
από φωτιά, σε στάνη απόµερη, που άναψαν οι τσοπάνοι,
πα στο βουνό, µα εκείνους άθελα τους σπρώχνουν όξω οι µπόρες,
στην ψαροθρόφα µέσα θάλασσα, µακριά από τους δικούς τους·
παρόµοια απ' τ' ώριο, µυριοξόµπλιαστο σκουτάρι του Αχιλλέα

 ψηλά στα ουράνια η λάµψη ανέβαινε' κι ασκώνοντας το κράνος

το στέριο, στο κεφάλι ολόγυρα το φόρεσε' σαν άστρο
το φουντωµένο κράνος ξάστραφτε, και γύρα οι τρίχες σειούνταν·
χρυσές, για φούντα που 'χεν ο ΄Ήφαιστος πυκνές στεριώσει απάνω.
Κι ως ο Αχιλλέας εζώστη τ' άρµατα, πήρε γοργά να τρέχει,
να ιδεί αν του πάνε, αν παίζουν µέσα τους τ' αρχοντικά του µέλη·
κι αυτά ήταν λες φτερά και σήκωναν το βασιλιά απ' αλάφρου.
Το γονικό βαρύ, ακατάλυτο, τρανό στερνά κοντάρι
παίρνει απ' τη θήκη του' δε δύνουνταν κανένας να το παίξει
Αργίτης άλλος µες στα χέρια του, µόνο ο Αχιλλέας µπορούσε
 το φράξινο κοντάρι, ο Χείρωνας που απ' τις κορφές του Πηλίου

για να σκοτώνει ηρώους αντρόκαρδους στον κύρη του είχε δώσει.
Ο Άλκιµος τότε κι ο Αυτοµέδοντας πιάνουν και ζεύουν τ' άτια,
τα καλοκάµωτα φορώντας τους λουριά, κι απ' τις µασέλες
περνούν τα χαλινάρια, κι έπειτα τραβούν τα γκέµια πίσω
στο στέριο αµάξι' κι ο Αυτοµέδοντας το αστραφτερό µαστίγι,
το ταιριαστό στο χέρι του, άρπαξε, και πήδηξε στ' αµάξι
µε βιάση· κι ο Αχιλλέας ανέβηκε ξοπίσω, αρµατωµένος,
µες στ' άρµατά του στραφταλίζοντας, σαν ήλιος φωτοβόλος·
κι άγρια φωνάζοντας τ' αλόγατα τα γονικά προστάζει:
 «Βαλίε και Ξάνθε, κοσµοξάκουστα παιδιά της Φτεροπόδας,

τη φορά τούτη ο αλογολάτης σας το νου σας να γλιτώσει
στους ∆αναούς ξανά, τον πόλεµο σα θα 'χουµε χορτάσει.
Μην τον αφήστε σαν τον Πάτροκλο στο κάµπο σκοτωµένο!»
Και κάτω απ' το ζυγό ο φτερόποδος του απηλογήθη Ξάνθος,
σκύβοντας ξάφνου το κεφάλι του' κι αλάκερή του η χήτη
πλάι στο ζυγό στο χώµα εσούρνονταν, ξεφεύγοντας τη ζεύλα'
τι ανθρώπινη λαλιά του εχάρισεν η κρουσταλλόχερη Ήρα:
« Θα σε γλιτώσουµε, µη γνοιάζεσαι, τρανέ Αχιλλέα, και πάλε·
όµως ζυγώνει η µαύρη µέρα σου' κι ουδ' είναι εµείς που φταίµε,
 µονάχα η Μοίρα η τρανοδύναµη κι ένας θεός µεγάλος.

∆εν είναι από δικιά µας άργητα µηδέ κι οκνιά καθόλου,
που οι Τρώες άρπαξαν απ' του Πάτροκλου τους ώµους τ' άρµατά σου'
της ωριοπλέξουδης τον σκότωσε Λητώς ο γιος, απ' όλους
ο πιο τρανός θεός, και χάρισε στον Έχτορα τη νίκη.
Εµείς ακόµα και το Ζέφυρο νικάµε, απ' τους ανέµους
που λεν πως είναι ο γρηγορότερος· µα εσένα η Μοίρα γράφει
από θνητό µαζί κι αθάνατο να σκοτωθείς στη µάχη.»
Ως είπε αυτά, η φωνή του εκόπηκε, την πήραν οι Ερινύες.

Τότε ο Αχιλλέας ο φτεροπόδαρος βαρυγκοµώντας του 'πε:
 «Τι, Ξάνθε, µου µηνάς το θάνατο; δε σου ταιριάζει εσένα!

Κι εγώ το ξέρω, είναι της µοίρας µου να σκοτωθώ εδώ πέρα,
µακριά απ' τον κύρη και τη µάνα µου' µα κι έτσι, αν δε χορτάσω
τους Τρώες στριµώχνοντας στον πόλεµο, τη µάχη δε σκολάζω!»
Είπε, και µες στους πρώτους σκούζοντας λαλεί τ' αλόγατά του.
Ραψωδία Υ

 November,  :
Alexandros.HELLENICdata Server
http://www.kat.gr

Ιλιάδας Υ
Μετάφραση: Ν. Καζαντζάκη - Ι.Θ. Κακριδή

Έτσι οι Αχαιοί στα δρεπανόγυρτα καράβια ολόγυρα σου,
γιε του Πηλέα, για µάχη αχόρταγοι, µε βιάση αρµατώνονταν,
κι από την άλλη οι Τρώες αντίκρα τους, στο στήθωµα του κάµπου.
Κι απ' την κορφή του πολυφάραγγου του Ολύµπου ο ∆ίας προστάζει
τη Θέµη, τους θεούς σε σύναξη να κράξει ευτύς' κι εκείνη
τρέχει παντού, στου ∆ία προστάζοντας να δράµουν το παλάτι.
Κανένας ποταµός δεν έλειψε (µον' ο Ωκεανός δεν ήρθε),
καµιά νεράιδα, απ' όσες χαίρουνται τα δάση τα πανώρια,
των ποταµών τα κεφαλόβρυσα και τα χλωρά λιβάδια.
 Στου ∆ία το αρχοντικό σαν έφτασαν του νεφελοστοιβάχτη,

στις γυαλιστές στοές θρονιάζουνταν, καλά µαστορεµένες
στο ∆ία πατέρα από τον Ήφαιστο µε τη σοφή του τέχνη.
Έτσι λοιπόν στου ∆ία µαζώχτηκαν' µηδέ κι ο Κοσµοσείστης
το λόγο της θεάς αψήφησε, µον' απ' το πέλαο βγαίνει,
και µέσα στους θεούς καθίζοντας ρωτάει το ∆ία να µάθει:
« Τι τους θεούς, Αστραποκέραυνε, σε σύναξη φωνάζεις;
Στο νου σου για τους Τρώες µην έβαλες και τους Αργίτες κάτι;
θαρρώ πως η σφαγή κι ο πόλεµος όπου και να 'ναι ανάβουν.»
Κι ο ∆ίας γυρνώντας του αποκρίθηκεν ο νεφελοστοιβάχτης:
 «Το λογισµό µου τον κατάλαβες ποιος είναι, Κοσµοσείστη,

που είπα να 'ρθείτε έδώ' τι γνοιάζουµαι που χάνουνται έτσι εκείνοι.
Ωστόσο εγώ σε κάποιο του Ολύµπου φαράγγι θα καθίσω,
βαθιά ν' αναγαλλιάσω βλέποντας· σεις όµως οι άλλοι κάτω
κινάτε γρήγορα, και φτάνοντας στους Τρώες και στους Αργίτες
βοηθάτε καί τους δυο, καθένας σας σε όποια µεριά του αρέσει·
τι αν ο Αχιλλέας προβάλει µόνος του τους Τρώες να πολεµήσει,
µπρος στου Πηλέα το γιο το γρήγορο στιγµή δε θα κρατήσουν'
τι και πιο πριν, καθώς τον έβλεπαν, τους έπιανε τρεµούλα.
Μα τώρα που του εχάθη ο σύντροφος κι είναι γιοµάτος λύσσα,


το κάστρο µην πατήσει σκιάζοµαι, κι ανάντια στα γραµµένα.»
Αυτά είπε ο γιος του Κρόνου, κι άσκωσε φριχτή πολέµου λύσσα,
κι όλοι οι θεοί κινούν αντίγνωµοι στον πόλεµο να τρέξουν

η Ήρα κινάει στων πλοίων τη µάζωξη, µαζί τον Κοσµοσείστη,
την Αθηνά Παλλάδα παίρνοντας και τον Ερµή τον κλέφτη,
που µες στους άλλους εξεχώριζε στου νου τις τέχνες όλες.
Κι ο µέγας Ήφαιστος ακλούθα τους, όλο καρδιά καί πείσµα,
κουτσαίνοντας, γοργά τ' αδύναµα κουνώντας αντικνήµια.
Στους Τρώες από την άλλη ετράβηξεν ο κρανοσείστης Άρης
κι η σαγιτεύτρα αντάµα του Άρτεµη κι ο µακροµάλλης Φοίβος,
 κι ο Ξάνθος κι η Λητώ αποδίπλα τους, κι η γελαστή Αφροδίτη.

Όσον καιρό οι θεοί βρισκόντουσαν απ' τους θνητούς αλάργα,
οι Αργίτες το 'χαν πάρει απάνω τους, τι είχε ο Αχιλλέας προβάλλει,
που ήταν καιρό πολύ απ' τον πόλεµο τον άγριο τραβηγµένος.
Κι οι Τρώες ένιωθαν πάλι που 'τρεµαν τα γόνατα τους κάτω,
φόβο γεµάτοι, το φτερόποδο γιο του Πηλέα θωρώντας
να λάµπει µέσα στην αρµάτα του σαν καταλύτης Άρης.
Μα ως οι θεοί του Ολύµπου εσίµωσαν στα µαζωµένα ασκέρια,
η Αµάχη ασκώθη η πολεµόχαρη· και χούγιαζε η Παλλάδα,
ορθή πότε όξω απ' το καστρότειχο, πλάι στο ανοιχτό χαντάκι,
 και πότε στα βουερά τ' ακρόγιαλα φωνάζοντας απάνω.

Αντίκρα κι ο Άρης άγρια χούγιαζε, σα µαύρη ανεµοζάλη,
στους Τρώες τη µια φορά φωνάζοντας απ' την κορφή του κάστρου,
και πότε στο Ωριοβούνι τρέχοντας, πλάι στου Σιµόη τους όχτους.
Έτσι οι θεοί οι πολυµακάριστοι τους δυο στρατούς αγγρίζαν
να χτυπηθούν, βαρύ ξεσπάζοντας απάλε αναµεσό τους.
Όλο φοβέρα των αθάνατων και των θνητών ο κύρης
βροντάει ψηλάθε, και την άµετρη τη γης ο Ποσειδώνας
τραντάζει κάτω και τ' απόγκρεµα τα κορφοβούνια ως πέρα'
της Ίδας σειούνταν της πολύπηγης όλες οι ρίζες κι όλες
 οι ράχες, και τα πλοία τ' Αργίτικα και το τρωικό το κάστρο.

Κι ο Άδης φοβήθη και πετάχτηκε µε τρόµο απ' το θρονί του,
ο ρήγας των νεκρών, χουγιάζοντας, τη γης ο Ποσειδώνας
ο κοσµοσείστης από πάνω του µην πάει στα δυο κι ανοίξει,
και σε θνητούς φανεί κι αθάνατους το αρχοντικό του ξάφνου,
που ως κι οι θεοί µαθές τ' οχτρεύουνται, φριχτό κι αραχλιασµένο'
τόσος ο βρόντος, όπως χίµιξαν όλοι οι θεοί στη µάχη
να χτυπηθούν. Στο ρήγα εστέκουνταν τον Ποσειδώνα αγνάντια
τις φτερωτές σαγίτες σφίγγοντας ο Απόλλωνας ο Φοίβος·
στον Άρη αντίκρα η γαλανοµάτη θεά Αθηνά· στην Ήρα
 η Άρτεµη εστάθη η κυνηγάρισσα και χρυσοδοξαρούσα,

του µακροσαγιτάρη Απόλλωνα τρανή αδερφή σαϊτεύτρα'
αγνάντια στη Λητώ ο περίλαµπρος Ερµής, ο πρωτοκλέφτης'
στερνά στον Ήφαιστο κι ο τρίσβαθος ο ποταµός, ο µέγας,
που όλοι οι θνητοί τον κράζουν Σκάµαντρο, κι οι αθάνατοι όλοι Ξάνθο.
Έτσι έστεκαν αντίκρυ αθάνατοι σε αθάνατους· κι ωστόσο
µες στο στρατό ο Αχιλλέας λαχτάριζε τον Έχτορα να σµίξει,
το γιο του Πρίαµου· τι µε το αίµα του ποθούσε πάνω απ' όλους
τον ακατάλυτο πολέµαρχο, τον Άρη, να χορτάσει.
Ωστόσο τον Αινεία ξεσήκωσεν ο Φοίβος να χιµίξει
 στον Αχιλλέα γραµµή, και του 'βαλε τρανή αντριγιά στα στήθη·

στου γιου του Πρίαµου, του Λυκάονα, ταιριάζει τη φωνή του,
και τούτον µοιάζοντας ο Απόλλωνας, ο γιος του ∆ία, µιλούσε:
«Αινεία, των Τρωών δηµογέροντα, τι έγιναν οι φοβέρες,
που µπρος συχνά στων Τρωών τους άρχοντες πα στο κρασί πετούσες,
µε του Πηλέα το γιο πως θα 'βγαινες να πολεµήσεις τάχα;»
Κι ο Αινείας γυρνώντας τότε µίλησε κι απηλογιά του δίνει:
« Υγιέ του Πρίαµου, τι αρµηνεύεις µε, ζητώντας άθελα µου
µε του Πηλέα το γιο τον άφοβο να βγω να πολεµήσω;
Πρώτη φορά αντικρύ στο γρήγορο τον Αχιλλέα δε στέκω'
 κι άλλοτε λέω µε το κοντάρι του µε πήρε του κυνηγού,

στην Ίδα πάνω, σύντας πλάκωσε τα βόδια µας ν' αρπάξει,
κι η Λυρνησσό κι η Πήδασο έπεσαν στα χέρια του' µα εµένα
µ' έσωσε ο ∆ίας, ορµή και γόνατα γοργά χαρίζοντας µου.
Τότε ο Αχιλλέας στη γη θα µ' έστρωνεν αλήθεια κι η Παλλάδα·
τι αυτή τραβώντας µπρος τον γλίτωνε και του 'δινε κουράγιο
νεκρούς να ρίχνει, Τρώες και Λέλεγες, µε το χαλκό κοντάρι.
Γι' αυτό τον Αχιλλέα στον πόλεµο κανείς δεν αντικρίζει·
κάποιο θεό έχει τούτος δίπλα του και τον γλιτώνει πάντα.
Μα κι ό,τι εκείνος ρίξει χύνεται γραµµή, καί πριν τρυπήσει


κάποιου θνητού κορµί, τη φόρα του δεν κόβει. Αν όµως δίκια
εζύγιαζε ο θεός του πόλεµου την κρίση, δε νικούσε
εύκολα εµένα αυτός, ολόχαλκος κι ας πέτεται πως είναι.»
Κι aπηλογήθη τότε ο Απόλλωνας, ο γιος του ∆ία, και του 'πε:
«Για κράξε τους θεούς, αντρόκαρδε, και συ τους αναιώνιους'
λεν η Αφροδίτη πως σε γέννησε, του γιου του Κρόνου η κόρη,
όµως αυτόν θεά µικρότερη' τι είναι η δικιά σου η µάνα
του ∆ία παιδί, κι η άλλη του Γέροντα της θάλασσας λογιέται.
Ρίχνε λοιπόν τον ακατάλυτο χαλκό µπροστά σου, µήτε

να σε δειλιάζουν οι κατάρες του καθόλου κι οι φοβέρες.»
 Αυτά είπε, και στου ρήγα εφύσηξε τα στήθη ορµή µεγάλη,

και µεσ' απ' τους προµάχους κίνησε µε αστραποβόλο κράνος.
Το γιο του Αγχίση η χιονοβράχιονη τον είδεν Ήρα ωστόσο,
που στου Πηλέα το γιο ξεχύνουνταν περνώντας µες στ' ασκέρια'
µαζώνει τους θεούς τρογύρα της κι αυτά τους λέει τα λόγια:
«Τώρα βαθιά καλολογιάστε το στο νου σας, Ποσειδώνα
και συ Αθηνά, τα που αντικρίζετε σαν πως θα ξετελέψουν.
Να, ιδέστε τον Αινεία που κίνησε µε αστραποβόλο κράνος,
σπρωγµένος απ' το Φοίβο, πόλεµο ν' ανοίξει του Αχιλλέα.
Μα ελατέ, εµείς ας τον γυρίσουµε γοργά τα µπρος οπίσω,
 για κι από µας κανένας έπειτα στον Αχιλλέα να δράµει,

να του χαρίσει νίκη ασύγκριτη, κουράγιο να του δώσει,
να ιδεί των πιο τρανών αθάνατων πως έχει την αγάπη,
κι οι άλλοι πως είναι ανεµοδούληδες, που αποξαρχής παλεύουν
απ' τη σφαγή κι από τον πόλεµο τους Τρώες πώς θα γλιτώσουν
τι όλοι µας είµαστε απ' τον Όλυµπο κατεβασµένοι τώρα
στη µάχη αυτή να µπούµε, τίποτα µέσα στους Τρώες µην πάθει,
για σήµερα' µετά του µέλλουνται τα που 'χει η Μοίρα κλώσει,
σύντας γεννιόταν, κι η µητέρα του τον έφερνε στον κόσµο.
Όµως θεού φωνή αν δε φώτιζε γι' αυτά τον Αχιλλέα,
 θα φοβηθεί, σα δει να του 'ρχεται κάποιος θεός αγνάντια

στον πόλεµο' βαρύ ειν' οι αθάνατοι στο φως να βγουν µπροστά σου.»
Κι ο Ποσειδώνας αποκρίθηκεν ο κοσµοσείστης τότε:
«Ήρα, φωτιά µην παίρνεις άδικα, δε σου ταιριάζει εσένα!
Με τους θεούς εγώ δε θα 'θελα να χτυπηθούµε αλήθεια
κάνοντας πρώτοι αρχή· γιατί είµαστε πολύ τρανότεροί τους.
Ωστόσο εµείς ας πάµε ανάµερα, σε κάποια βίγλα απάνω
ψηλά να κάτσουµε' τον πόλεµο θα τον γνοιαστούν τ' ασκέρια.
Αν όµως ο Άρης για κι ο Απόλλωνας τη µάχη ανοίξουν πρώτοι,
για αν αµποδάν και δεν αφήνουνε τον Αχιλλέα να ρίχνει,


τότε και µεις µεµιάς θ' ασκώσουµε φριχτό πολέµου απάλε.
Γρήγορα λέω πώς θα τελέψουµε, κι εκείνοι φεύγοντας µας
θα γύρουν πίσω για τον Όλυµπο µε τους θεούς τους άλλους,
απ' τα δικά µας χέρια, θέλοντας και µη, δυναστεµένοι.»
Είπε ο θεός ο γαλαζόχαιτος, και µπήκε οµπρός, και πήγαν
στο τείχος του Ηρακλή, που ανάχωµα το στέριωνε µπρος πίσω,
ψηλό, που οι Τρώες του φτιάξαν κάποτε κι η θεά Αθηνά Παλλάδα,

για να γλιτώνει από της θάλασσας το τέρας, σα χιµούσε
απ' το ακρογιάλι κυνηγώντας τον ψηλά στον κάµπο µέσα.
Κει πάνω ο Ποσειδώνας κάθισε κι οι άλλοι θεοί µαζί του,
 και µε πυκνό τρογύρα σύγνεφο τους ώµους τους σκέπασαν.

Κι οι άλλοι θεοί απαντίκρα εκάθιζαν, στου Ωριοβουνιού το φρύδι,
γύρω από σένα, Φοίβε Απόλλωνα, και τον πολέµαρχο Άρη.
Έτσι εκαθόνταν κείνοι ξέχωρα και δούλευεν ο νους τους,
δείλιαζαν όµως το βαρύπονο τον πόλεµο ν' ανοίξουν
κι οι δυο µεριές, κι ας τους το πρόσταζεν ο ∆ίας ψηλά θρονιώντας.
Γιόµισε ωστόσο ακέριος κι άστραφτε µες στο χαλκόν ο κάµπος
από άντρες κι άτια, κι απ' τα πόδια τους, όλοι µαζί ως όδευαν,
έτρεµε η γη. Και δυο πολέµαρχοι, της αντριγιάς ο αθέρας,
µπροστά απ' τα δυο τ' ασκέρια, πόλεµο ν' ανοίξουν λαχταρώντας,
 ζύγωσαν, ο Αχιλλέας ο αντρόκαρδος κι ο Αινείας, ο γιος του Αγχίση.

Πρώτος ο Αινείας του στέριου κράνους του τη φούντα αγριοκουνώντας
σιµώνει όλο φοβέρα, κι έσφιγγε τ' ολόβαρο σκουτάρι
µπροστά στο στήθος, και το χάλκινο κοντάρι του κουνούσε.
Κι αντίκρα του ο Αχιλλέας πετάχτηκεν, αρπαχτικό λιοντάρι
θαρρείς, που να σκοτώσουν θέλησαν, και µαζεύτηκαν κόσµος
γύρα πολύς· κι αυτό ακατάδεχτο λέει στην αρχή να φύγει'
µ' άν κάποιος απ' τους νιους απάνω του τους αντρειωµένους ρίξει,
µαζώνεται όλο ξεχασκίζοντας, τα δόντια του γιοµίζουν
αφρούς, κι η δυνατή του αντρειώνεται καρδιά στα στήθια µέσα,
 και τα πλευρά και τα λαγγόνια του χτυπάει ζερβά δεξιά του

µε την ουρά, και παίρνει µόνο του κουράγιο να παλέψει'
άγριες φωτιές πετούν τα µάτια του, και χύνεται για κάποιον
να ρίξει, για στο ανθρωποµάζωµα µπροστά κι αυτό να πέσει'
όµοια σπρωγµένος απ' την πέρφανη ψυχή κι ορµή του εχύθη
τότε ο Αχιλλέας, µε τον αντρόκαρδο να 'ρθει στα χέρια Αινεία.
Κι όπως τρεχάτοι κοντοζύγωσαν ο ένας του άλλου χιµώντας,
πρώτος του µίλησε ο φτερόποδος θείος Αχιλλέας και του 'πε:
« Αινεία, τι τόσο από το ασκέρι σας ξαλάργαρες κι εστάθης;
Μπας κι η καρδιά σου τώρα σ' έσπρωξε να χτυπηθείς µαζί µου,


µέσα στους Τρώες τους αλογάρηδες λογιώντας ν' αφεντέψεις,
την εξουσία του Πρίαµου παίρνοντας; Μα κι αν µε ρίξεις κάτω,
ο Πρίαµος λέω το βασιλίκι του δεν παραδίνει εσένα'
ξέρει τι κάνει, δεν είναι άµυαλος, κι έχει παιδιά δικά του.
Μήπως µετόχι οι Τρώες σου εχώρισαν, πιο πλούσιο απ' όλα τ' άλλα,
να το 'χεις να το χαίρεσαι, όµορφο, µε αµπέλια, µε χωράφια,

αν ίσως µε σκοτώσεις; ∆ύσκολο θαρρώ να το πετύχεις!
Κι άλλοτε λέω µε το κοντάρι µου σε πήρα του κυνηγού'
για δε θυµάσαι που σε πέτυχα µονάχο, κι απ' την Ίδα
σε πήρα σβάρνα κάτω, κι άφησες τα βόδια σου δροµώντας
 γοργά, κι ως έφευγες, δε γύριζες µατιά να ρίξεις πίσω;

Στη Λυρνησσό από κει µου ξέφυγες· µα εγώ ξοπίσω σου ήρθα,
κι ως η Αθηνά µου παραστέκουνταν κι ο ∆ίας, το κάστρο επήρα
και τις γυναίκες σκλάβες έσυρα, πια λεύτερην ήµερα
να µη χαρούν µα εσένα εγλίτωσεν ο ∆ίας κι οι αθάνατοι οι άλλοι.
Μα τώρα λέω δε σε γλιτώνουνε, καθώς το λογαριάζεις.
Άκουσε ωστόσο και τη γνώµη µου: µέσα στο κάστρο πίσω
γυρνώντας τρέχα, και µη στέκεσαι µπροστά µου, πριν σου τύχει
κακό κανένα· τι κι ο ανέµυαλος σαν πάθει βάζει γνώση.»
Κι ο Αινείας γυρνώντας τότε µίλησε κι απηλογιά του δίνει:
 « Γιε του Πηλέα, γυρεύεις άδικα, µωρό παιδί σα να 'µουν,

να µε τροµάξεις µε τη γλώσσα σου' καλά κι εγώ κατέχω
και λόγια αγγιχτικά απ' το στόµα µου να βγάλω και φοβέρες.
Ο ένας του άλλου το σόι κατέχει το και τους γονιούς του ξέρει,
παλιά απ' τον κόσµο λόγια ακούγοντας· τι µήτε τους δικούς µου
είδες εσύ, µηδέ που αντίκρισα κι εγώ τους εδικούς σου.
Πατέρα εσύ τον αψεγάδιαστο Πηλέα πως έχεις, µάνα
τη Θέτιδα, την ωριοπλέξουδη θαλασσοκόρη, λένε·
κι εγώ του Αγχίση του τρανόκαρδου πως είµαι γιος λογιέµαι,
κι έχω την Αφροδίτη µάνα µου' κι ένα απ' τα δυο ζευγάρια
 τον ακριβό το γιο τους σήµερα θα κλάψουν δίχως άλλο.'

Όχι! Με λόγια λέω παιδιάστικα µονάχα εµείς καθόλου
δε θα χωρίσουµε, να φύγουµε ξανά απ' τη µάχη πίσω.
Μ' αν να τα µάθεις τώρα θα 'θελες κι αυτά, για να κατέχεις
ποια 'ναι η γενιά µου, όσοι την ξέρουνε πολλοί θαρρώ λογιούνται.
Ο ∆ίας το ∆άρδανο ο αστραπόχαρος γεννά, που κεφαλάρι
εστάθη της γενιάς µας, κι έχτισε τη ∆αρδανία΄ τι ακόµα
στον κάµπο η πόλη η Τροία δε βρίσκουνταν µε το άγιο ψυχοµέτρι,
µόνο στης Ίδας της πολύπηγης τα πλάγια εζούσαν τότε.
Και πάλε ο ∆άρδανος εγέννησε το βασιλιά Έριχθόνιο,


που απ' τους ανθρώπους όλους στάθηκεν ο πιο τρανός στα πλούτη·
δικές του τρείς χιλιάδες έβοσκαν φοράδες στο λιβάδι,
και καµάρωναν τα νιογέννητα τρογύρα τους πουλάρια.
Κι ως ο Βοριάς τις είδε που 'βοσκαν, του ξάναψεν ο πόθος,
και γίνηκε άτι γαλαζόχαιτο καί σµίγει ευτύς µαζί τους'

κι αυτές γκαστρώθηκαν και δώδεκα του γέννησαν πουλάρια'
κι αυτά ως χοροπηδούσαν παίζοντας στην πλούσια γης απάνω,
πα στις κορφές τα στάχυα ετρέχανε, χωρίς να τα λυγίζουν
κι ως εσκιρτούσαν πα στης θάλασσας την απλωµένη ράχη,
έτρεχαν στο ψαρί το πέλαγο, ψηλά όπου σπάει το κύµα.
 Γιος του Έριχθόνιου ο Τρώας ακούστηκε, µέσα στους Τρώες ρηγάρχης,

κι ο Τρώας τρείς πάλε υγιούς ασύγκριτους έγέννησε, τον Ίλο
και τον Ασσάρακο, τον έµνοστο στερνά το Γανυµήδη,
που για τα κάλλη του ξεχώριζε µες στους ανθρώπους όλους'
κι ως ήταν όµορφος, τον άρπαξαν ψηλά οι θεοί στα ουράνια
για κεραστή του ∆ία, να βρίσκεται στους αθανάτους µέσα.
Το Λαοµέδοντα τον άψεγο γέννησε ο Ίλος πάλε,
κι ο Λαοµέδοντας εγέννησε τον Τιθωνό, το Λάµπο,
τον Ικετάονα τον πολέµαρχο, τον Πρίαµο, τον Κλυτίο'
κι ο Ασσάρακος τον Κάπη εγέννησε, κι εκείνος τον Αγχίση'
 και πάλε εγώ του Αγχίση, κι ο Έχτορας του Πρίαµου γιος λογιέται.

Τέτοια η γενιά µου εµένα πέτοµαι πως είναι, τέτοια η φύτρα.
Μα των θνητών η αντρεία, απ' το θέληµα του ∆ία, τη µια τρανεύει,
την άλλη σβήνει, τι είναι απ' όλους µας ο πιο τρανός εκείνος.
Μα τώρα οµπρός, ας µη στεκόµαστε µες στη σφαγή την άγρια'
µικρά παιδιά θαρρώ δεν είµαστε, για να µιλούµε τέτοια·
τι λόγια αγγιχτικά κατέχουµε κι εσύ κι εγώ να πούµε,
ένα σωρό, που ουδ' εκατόκουπο θα τ' άσκωνε καράβι.
Του ανθρώπου η γλώσσα είναι γοργόστροφη, περίσσιες οι κουβέντες,
λογής λογής, κι ο κάµπος διάπλατος για να θερίζεις λόγια·
 κι ο κάθε λόγος έχει αντίλογο, κι ό,τι θα πεις θ' ακούσεις.

Μα ποια ειν' η ανάγκη εµείς να στήσουµε καβγά και ξεσυνέρια,
ο ένας τον άλλο αντίκρα βρίζοντας, παρόµοια µε γυναίκες,
που καρδιοφάουσα αµάχη ξάναψε, κι ως έχουνε φρενιάσει,
καταµεσός του δρόµου πιάνουνται, και ρίχνει η µια στην άλλη
λόγια πολλά, σωστά και ψεύτικα, σαν που ο θυµός τις σπρώχνει;
Την άγρια ορµή µου πια δε γίνεται µε λόγια να κρατήσεις,
πριν χτυπηθούµε εµείς µε τ' άρµατα' την αντριγιά µας έλα
ο ένας του άλλου να δοκιµάσουµε µε τα χαλκά κοντάρια!»
Είπε, και το γερό κοντάρι του στο αδρό σκουτάρι ρίχνει,


το φοβερό· κι αυτό αντιβρόντηξε στου κονταριού τη µύτη.
Τότε ο Αχιλλέας αλάργα επρόβαλε µε το βαρύ του χέρι
το αδρό σκουτάρι, τι εφοβήθηκε µην το περάσει του άγριου
του Αινεία το µακρογίσκιωτο εύκολα κοντάρι πέρα ως πέρα,

ο ανέµυαλος! καί δεν το λόγιασε, δεν πέρασε απ' το νου του
πως των θεών µαθές δε γίνεται τα ξακουσµένα δώρα
να τα δαµάσουν καταλυώντας τα θνητών ανθρώπων χέρια.
Κι ουδέ του Αινεία το στέριο επέρασε κοντάρι τότε αντίκρα'
το δώρο του θεού, το µάλαµα, του αντίσκοψε τη φόρα'
µόνο τις δυο τις στρώσες πέρασε και µέναν τρεις ακόµα'
 τι ο Κουτσοπόδης είχε απάνω του καρφώσει στρώσες πέντε,

δυο µέσα από καλάι, δυο χάλκινες και µια µαλαµατένια
αναµεσός' εκεί εσταµάτησε το φράξινο κοντάρι.
∆εύτερος τότε το µακρόισκιωτο ρίχνει ο Αχιλλέας κοντάρι,
και χτύπησε το ολούθε ισόκυκλο του Αίνεία σκουτάρι, απάνω
στο ακρόχειλο, ο χαλκός κει που 'τρεχε κατάφτενος, ντυµένος
µέσα βοδιού τοµάρι ολόφτενο' και το κοντάρι εχύθη
µπροστά το φράξινο, και βρόντηξε στο χτύπο το σκουτάρι.
Κι ο Αινείας φοβήθηκε και ζάρωσε, και το σκουτάρι ασκώνει
µακριά του' και ψηλά απ' τη ράχη του πετώντας το κοντάρι
 τους δυο τους γύρους πρώτα ετρύπησε του σκουταριού, κι εχώθη

µετά στη γή' κι αυτός ξεφεύγοντας τ' ολόµακρο κοντάρι
στάθη, και πίκρα εχύθη ατέλειωτη στα µάτια του, τι εσκιάχτη
που εµπήχτη το κοντάρι δίπλα του. Τότε ο Αχιλλέας λυσσώντας
το κοφτερό σπαθί του ετράβηξε κι απάνω του χιµίζει
µε άγριες φωνές· κι ο Αινείας θεόρατη φουχτώνει ευτύς κοτρόνα,
που δυο µαζί δε θα την άσκωναν απ' όσους ζούνε ανθρώπους'
τώρα στη γή' µα εκείνος εύκολα την έπαιζε και µόνος.
Κι όπως χιµούσε, θα τον έβρισκε τότες ο Αινείας στο κράνος
για στο σκουτάρι, που του απόδιωχνε το µαύρο Χάρο πάντα,
 κι εκείνον ο Αχιλλέας θα σκότωνε µε το σπαθί σιµάθε,

του Ποσειδώνα αν δεν τους έπαιρνε το µάτι απά στην ώρα'
κι ευτύς γυρνώντας στους αθάνατους τέτοια µιλάει και κρένει:
« Ωχού µου, τον Αινεία τον άτροµο πως τον λυπάµαι τώρα,
που απ' του Αχιλλέα τα χέρια γρήγορα θα κατεβεί στον Άδη!
Του σαγιτάρη Φοίβου Απόλλωνα τον γέλασαν τα λόγια,
τον άµυαλο! Μα εκείνος σίγουρα το Χάρο δεν του διώχνει.
Μ' αυτός γιατί να βασανίζεται για ξένες έγνοιες τώρα,
που είναι άφταιγος, και καλοπρόσδεχτα περίσσια δώρα πάντα
χαρίζει στους θεούς, που χαίρουνται ψηλά τα ουράνια πλάτη;


Οµπρός λοιπόν, ας τον γλιτώσουµε κι εµείς από το Χάρο.
Αν ο Αχιλλέας εδώ τον σκότωνε, θα θύµωνε, φοβούµαι,
του Κρόνου ο γιος' τι είναι απ' τη Μοίρα του γραµµένο να ξεφύγει,

για να µη σβήσει ολότελα άκληρο κι ασήµαδο το γένος
του ∆άρδανου, που ο γιος αγάπησε του Κρόνου απάνω απ' όλα
τ' άλλα παιδιά του, όσα γεννήθηκαν από θνητές γυναίκες·
τι τη γενιά του Πρίαµου µίσησε πια τώρα ο γιος του Κρόνου·
εδώ κι οµπρός ο Αινείας ο ατρόµητος στους Τρώες θα βασιλέψει,
και τα παιδιά του και τ' αγγόνια του κι όλη σειρά η γενιά του.»
Και τότε η σεβαστή του απάντησε βοϊδόµατη Ήρα κι είπε:
 «Μονάχος, Κοσµοσείστη, απόφαση για τον Αινεία θα πάρεις·

θα τον γλιτώσεις παραστέκοντας, για απ' του Αχιλλέα τα χέρια
θ' αφήσεις τώρα να 'βρει θάνατο, µε όσην αντρεία κι αν έχει;
τι εµάς τις δυο µαθές οι αθάνατοι, την Αθηνά κι εµένα,
έχουν ακούσει που ορκιζόµαστε πολλές φορές µπροστά τους,
να µη γλιτώσουµε απ' το θάνατο κανένα Τρώα ποτέ µας,
µηδέ όταν καίει την Τροίαν αδάµαστη φωτιά, κι απ' άκρη ως άκρη
θα καίγεται, απ' τους πολεµόχαρους Αργίτες αναµµένη.»
Κι ο Ποσειδώνας µόλις άκουσε τα λόγια αυτά, ξεκόβει,
κι ανοίγει δρόµο µες στον πόλεµο, στων κονταριών τους χτύπους'
 κι ως έφτασε στο µέρος που 'στεκαν ο γαύρος Αχιλλέας

κι ο Αινείας, αντάρα ευτύς εσκόρπισε µπρος στου Αχιλλέα τα µάτια,
και το κοντάρι του το φράξινο, το χαλκαρµατωµένο,
απ' το σκουτάρι του λιοντόκαρδου του Αινεία τραβάει και βγάζει'
κι αφού µπρος στου Αχιλλέα το απίθωσε τα πόδια, τον Αινεία
ψηλά απ' τη γης ασκώνει γρήγορα και σφεντονίζει πίσω.
Από πολλές σειρές πολέµαρχους, πολλές σειρές αµάξια
πήδηξε πάνω ο Αινείας, πετάµενος απ' του θεού το χέρι,
και στης σφαγής της άγριας βρέθηκε την άκρην άκρη πίσω,
κει που αρµατώνουνταν οι Καύκωνες για να ριχτούν στη µάχη.
 Κι ο Κοσµοσείστης τότε δίπλα του σιµώνοντας εστάθη,

τον έκραξε και µε ανεµάρπαστα του συντυχαίνει λόγια:
« Σαν ποιος θεός, Αινεία, σε τύφλωσε κι έτσι σε σπρώχνει τώρα
µε του Πηλέα το γιο τον άφοβο να χτυπηθείς αγνάντια,
που είναι από σένα και πιο αντρόκαρδος και στους θεούς πιο φίλος;
Γύρνα τα πίσω ωστόσο, αγνάντια σου µόλις προβάλει εκείνος,
στον Άδη µη βρεθείς, η Μοίρα σου κι ας µην το γράφει ακόµα.
Μα σύντας πια τον έβρει ο θάνατος τον Αχιλλέα και λείψει,
πολέµα τότε µες στους πρόµαχους, κανένα µη φοβάσαι·
τι άλλος Αργίτης λέω δε δύνεται να σε σκοτώσει εσένα.»


Κι ως όλα τούτα του ξεδιάλυνε µιλώντας, τον αφήνει,

και την καταχνιά ευτύς διασκόρπισε µπρος στου Αχιλλέα τα µάτια,
τη φοβερή· κι αυτός τα µάτια του σαστίζοντας ανοίγει.
Βαρυγκοµώντας τότε µίλησε στην πέρφανη καρδιά του:
« Ωχού, τι θάµα αυτό κι αντίθαµα τα µάτια µου που βλέπουν!
Να το κοντάρι µου κατάχαµα, κι ουδέ θωρώ τον άντρα,
που 'ριξα πάνω του, γυρεύοντας στη γη να τον ξαπλώσω.
Και τον Αινεία λοιπόν οι αθάνατοι θεοί τον αγαπούσαν,
κι όµως θαρρούσα εγώ πως άδικα µου παινευόταν έτσι.
Μα καταγκρέµου ας πάει! Πια ανάκαρα δε θα 'χει λέω ποτέ του
 να µ' ανταµώσει, µια και ξέφυγε χαρούµενος του Χάρου.

Μα τώρα οµπρός, τους πολεµόχαρους Αργίτες να γκαρδιώσω,
κι ευτύς µετά θ' ανοίξω πόλεµο στους άλλους Τρώες αγνάντια.»
Είπε, και σ' έναν έναν φώναζε µες στις γραµµές πηδώντας:
« Αλάργα πια απ' τους Τρώες µη στέκεστε, τρανοί µου Αργίτες, τώρα!
Οµπρός, τραβάτε! Ανοίχτε πόλεµο µαζί τους, άντρας µε άντρα,
γεµάτοι ορµή· τι µου είναι δύσκολο, µε όσην αντρεία κι αν έχω,
να κυνηγήσω τόσους τρέχοντας και να παλέψω µε όλους'
τι µήτε κι ο Άρης, που 'ναι αθάνατος, µήτε η Αθηνά θα µπορούν
να πολεµούν ολούθε τρέχοντας, τόσο που απλώνει η µάχη.
 Όµως και πάλε, όσο έχω δύναµη στα χέρια και στα πόδια,

για να βαστήξω, εγώ τον πόλεµο δε θα τον παρατήσω·
µιαν άκρη ως άλλη τις αράδες τους θα τρέξω, κι όποιον φτάσω
από τους Τρώες µε το κοντάρι µου δε θα χαρεί καθόλου!»
Έτσι τους γκάρδιωνε' µα κι ο Έχτορας στους Τρώες κουράγιο δίνει,
και να ριχτούν τους φώναζε άφοβα στον αντρειανό Αχιλλέα:
« Μπρος στου Πηλέα το γιο µη σκιάζεστε, τρανοί µου Τρώες, καθόλου'
κι εγώ µε λόγια και µε αθάνατους µπορούσα να τα βάλω,
µα όχι και µε άρµατα, γιατί είµαστε πολύ αχαµνότεροι τους.
Μήτε ο Αχιλλέας να κάµει δύνεται τα λόγια του όλα πράξη'


κι αν κάµει το 'να, όµως στο δεύτερο λέω θα κοπεί στη µέση.
Μπροστά του εγώ θα βγω, τα χέρια του µε τη φωτιά κι αν µοιάζουν,
τα χέρια µε φωτιά, κι η λύσσα του µε σίδερο που αστράφτει.»
Έτσι τους γκάρδιωνε, και σήκωσαν εκείνοι τα κοντάρια
να χτυπηθούν, κι η ορµή τους έσµιξε, κι αλαλαγµός ασκώθη.
Και τότε φώναξε στον Έχτορα ζυγώνοντας ο Φοίβος:
« Μη βγεις να πολεµήσεις, Έχτορα, τον Αχιλλέα καθόλου,
µον' µέσα στους πολλούς καρτέρα τον, εκεί που βράζει η µάχη,

µπας καί σου ρίξει για σιµώνοντας µε το σπαθί σε κρούσει.»
Αυτά είπε, κι ο Έχτορας εχώθηκε ξανά στο ασκέρι µέσα
 σκιαγµένος, του θεού που εφώναζε σαν άκουσε το λάλο.

Τότε ο Αχιλλέας στους Τρώες εχύθηκε, περίσσια αντρεία ζωσµένος,
φριχτά µουγκρίζοντας, κι ολόπρωτο τον Ιφιτίωνα ρίχνει,
γιο του Οτρυντέα τρανό, που αφέντευε σε πλήθιο ασκέρι απάνω'
τον είχε του Οτρυντέα του αντρόκαρδου γεννήσει µια νεράιδα
στην πλούσιαν Ύδα, στα ριζώµατα του χιονισµένου Τµώλου.
Τότε ο Αχιλλέας, ως κείνος χίµιζε, τον πέτυχε στη µέση
της κεφαλής µε το κοντάρι του, κι αυτή στα δυο εχωρίστη.
Πέφτει µε βρόντο, κι ο αρχοντόγεννος καυκήθηκε Αχιλλέας:
« Γιε του Οτρυντέα, που ο κόσµος σ' έτρεµε, στη γη ξαπλώνεις τώρα!
 Εδώ µαθές σε βρήκε ο θάνατος, κι ας σέρνεις απ' τη λίµνη

τη Γύγαια, γονικό όπου εχαίρουσουν βασιλοµοίρι, πάνω
στου Ύλλου τους όχτους του πολύψαρου και του Έρµου του αφρισµένου.»
Έτσι καυκιόταν του Ιφιτίωνα τα µάτια ωστόσο η νύχτα
σκεπάζει· και τ' Αργίτικα άλογα τον ξέσκιζαν στις πρώτες
γραµµές της µάχης µε τις ρόδες τους. Κι εκείνος στο µελίγγι
το ∆ηµολέοντα, γιο του Αντήνορα, τρανό κονταροµάχο,
χτυπά, σουβλίζοντας το κράνος του το χαλκοµαγουλάτο'
κι ούτε και βάστηξε το χάλκινο το κράνος, µόνο η µύτη
πέρασε η χάλκινη και σύντριψε το κόκαλο, και λιώµα
 γένηκαν τα µυαλά, κι ως χίµιζε, στο χώµα τον ξαπλώνει.

Μετά τον Ιπποδάµα, ως πήδηξε στη γης από τ' αµάξι
κι αντίκρα, του έφευγε, κοντάρεψε καταµεσός στην πλάτη·
κι εκείνος ξεψυχώντας µούγκρισε, καθώς µουγκρίζει ταύρος,
σύντας τον παν τραβώντας άγουροι στον άρχο της Ελίκης,
κι ως τον τραβούν εκείνοι, χαίρεται βαθιά του ο Κοσµοσείστης·
µε τέτοιο µούγκρισµα παράτησε τα κόκαλα η ψυχή του.
Τότε ο Αχιλλέας µε το κοντάρι του χιµάει στον αντρειωµένο
το γιο του Πρίαµου, τον Πολύδωρο, που ο κύρης του στη µάχη
δεν άφηνε να βγει, τι ολόκαρδη, στερνό παιδί του ως ήταν,


του 'χεν αγάπη, και στο τρέξιµο τους έβαζε όλους κάτω.
Και τώρα, για να δείξει ο ανέµυαλος το πόσο σβέλτος ήταν,
µέσα χιµούσε από τους πρόµαχους, ως που τον βρήκε ο Χάρος'
τι το κοντάρι του ανεµόποδου τον πέτυχε Αχιλλέα
πίσω στη µέση, πλάι του ως διάβαινε, κει που χρυσά θηλύκια
τη ζώνη σφίγγουν και σταυρώνοντας ο θώρακας διπλώνει.

Πέρα µεριά ο χαλός επρόβαλε στον αφαλό του δίπλα,
και πέφτει βόγγοντας στα γόνατα, και τον σκεπάζει γνέφος
θολό, κι ως εσωριάστη, πάνω του κρατούσε τ' άντερά του.
Κι ως είδε τότε ο µέγας Έχτορας στο χώµα σωριασµένο
 τον αδερφό του τον Πολύδωρο µε τ' άντερα στα χέρια,

σκοτάδι έχύθηκε στα µάτια του, και πια να µένει αλάργα
δε βάστηξε άλλο' απάνω εχύθηκε στον Αχιλλέα, κουνώντας,
παρόµοιος φλόγα, το κοντάρι του το µυτερό' µα εκείνος
τινάχτη απάνω, ως τον αντίκρισε, και µε χαρά φωνάζει:
« Ζυγώνει αυτός που απ' όλους πιότερο τα σπλάχνα µου 'χει κάψει,
αυτός τον ακριβό µου σύντροφο που εσκότωσε' µα τώρα
ο ένας του άλλου πια δε θα κρύβεται στα διάβατα της µάχης.»
Είπε, και φώναξε στον Έχτορα ταυροκοιτάζοντάς τον:
«Για σίµωσε, µιαν ώρα αρχύτερα το Χάρο ν' ανταµώσεις!»
 Και τότε ο κρανοσείστης Έχτορας του κάνει δίχως φόβο:

« Γιε του Πηλέα, γυρεύεις άδικα, µωρό παιδί σα να 'µουν,
να µε τροµάξεις µε τη γλώσσα σου' καλά κι εγώ κατέχω
και λόγια αγγιχτικά απ' το στόµα µου να βγάλω και φοβέρες.
Τρανός πως είσαι, κι αχαµνότερος εγώ πολύ, το ξέρω"
όµως στα χέρια των αθάνατων είναι όλα κρεµασµένα'
µπορεί, κι αν είµαι εγώ αχαµνότερος, να σε σκοτώσω' κόβει
κι εµένα η µύτη στο κοντάρι µου, να σε πετύχω µόνο!»
Είπε, και ρίχνει το κοντάρι του µε ορµή, µα κείνο πίσω
φυσώντας η Αθηνά το απόδιωξεν απ' τον τρανό Αχιλλέα
 µε ανάλαφρη πνοή' στον Έχτορα ξαναγυρίζει εκείνο

και πέφτει αυτού, µπροστά στα πόδια του' τότε ο Αχιλλέας λυσσώντας
χιµίζει απάνω του, γυρεύοντας να πάρει τη ζωή του,
µε άγριες φωνές' όµως τον Έχτορα τρέχει κι αρπάζει ο Φοίβος
εύκολα, ωσάν θεός, κι απάνω του πυκνή σκορπίζει αντάρα.
Τρεις φορές χύθηκε ο φτερόποδος µε το χαλκό κοντάρι
θείος Αχιλλέας, καί τρεις εχτύπησε τη σύµπυκνην αντάρα'
µα σύντας χίµιξε και τέταρτην, ίδια θεός, φοβέρα,
φριχτή πετάει, και µε ανεµάρπαστα του συντυχαίνει λόγια:
«Του Χάρου, σκύλε, πάλι εξέφυγες! Μια τρίχα κι εχανόσουν!


Ξανά σε γλίτωσεν ο Απόλλωνας ο Φοίβος, που ως στους χτύπους
των κονταριών κινάς, ταξίµατα περίσσια θα του κάνεις.
Θα σε ξεκάµω εγώ κι αργότερα, να σε πετύχω µόνο,

κάποιος και µένα απ' τους αθάνατους µαθές αν παραστέκει.
Τώρα η σειρά των άλλων πάνω τους θα πέσω, κι όποιον έβρω!»
Είπε, και ρίχνει το κοντάρι του στο ∆ρύοπα, και τον βρίσκει
στο σβέρκο απάνω' µπρος στα πόδια του σωριάστη αυτός, µα εκείνος
τον παρατάει, και του Φιλήτορα το γιο, τον αντρειωµένο
∆ηµούχο, κάρφωσε στο γόνατο' κι ως του 'κοψε τη φόρα,
του δίνει µια µε το θεόρατο σπαθί και τον σκοτώνει.
 Μετά χιµάει κι από το αµάξι τους µαζί στο χώµα ρίχνει

το Λαογόνο και το ∆άρδανο, τους γιους του Βία, τον έναν
µε το κοντάρι, και, σιµώνοντας, µε το σπαθί τον άλλον.
Όµως τον Τρώα, το γιο του Αλάστορα τι ήρθε σιµά του εκείνος
κι από τα γόνατα τον έπιασε, µην τη ζωή από σπλάχνος
του χάριζε κι ουδέ τον σκότωνε, της ελικιάς του ως ήταν
ο ανέµυαλος! και δε στοχάζουνταν το νου πως δεν του αλλάζει.
∆εν είχε οµπρός του έναν καλόγνωµο κι ουδέ ψυχοπονιάρη'
είχε θεριό µονάχο' ως του 'σφιγγε τα γόνα µες στα χέρια
παρακαλώντας, κείνος του 'µπηξε στο σκώτι το σπαθί του,
 κι όξω το σκώτι εχύθη' ολόµαυρο το γαίµα πληµµυρίζει

τον κόρφο του, και νύχτα εσκέπασε πυκνή τα δυο του µάτια,
ως του 'φευγε η ζωή. Σιµώνοντας τότε ο Αχιλλέας το Μούλιο
στο αφτί µε το κοντάρι του 'δωσε, κι απ' το άλλο αφτί του έβγηκε
ο χάλκινος χαλός. Του Αγήνορα µετά το γιο βαρίσκει,
τον Έχεκλο, µε τ' ωριοµανικο σπαθί µες στο κεφάλι.
Κι απ' το αίµα το σπαθί του επύρωσε, κι εκείνου τα δυο µάτια
σφάλιξε η Μοίρα η τρανοδύναµη κι ο κόκκινος ο Χάρος.
Μετά στο ∆ευκαλίωνα εχίµιξε, κι όπου τα νεύρα σµίγουν
του αγκώνα, ως πέρα το βραχιόνι του µε το χαλκό κοντάρι
 τρυπάει' κι ως βάρυνε το χέρι του κι απόµεινε θωρώντας

το Χάρο οµπρός του, εκείνος του 'δωκε µε το σπαθί στο σβέρκο'
και πέρα η κεφαλή του σύγκρανη πετάχτη, κι ο µυαλός του
απ' τα σφοντύλια ξεπετάχτηκε, κι αυτός στη γη εξαπλώθη.
Κι εκείνος πάλε στον αντρόκαρδο χιµίζει Ρίγµο απάνω,
το γιο του Πείρη, απ' τη χοντρόβωλη τη Θράκη που 'χεν έρθει'
κατάκορµα.τον βρήκε, κι έµπηξε το χάλκινο κοντάρι
µες στην κοιλιά του, κι απ' τ' αµάξι του σωριάστη' πάλι εκείνος
το σύντροφο του Αρήθοο, τ' άλογα που εγύρναε, κονταρεύει
στην πλάτη και πετά απ' τ' αµάξι του, και τ' άλογα σκιάχτηκαν.
 Πώς η φωτιά µανιάζει σύφλογη µες στα βαθιά φαράγγια

κάποιου βουνού ξερού, και καίγεται το σύµπυκνο ρουµάνι,

κι ολούθε η ανεµική, φυσώντας τη, κλωθογυρνάει τη φλόγα'
παρόµοια κι ο Αχιλλέας συνάρµατος, ίδια θεός, εχίµα,
πατώντας τα κουφάρια, κι έπλεχεν η µαύρη γης στο γαίµα.
Πώς ζεύει ο αλωνιστής τους ταύρους του τους φαρδιοκουτελάτους,
άσπρο κριθάρι για να τρίψουνε στο πατηµένο αλώνι,
κι έγινε ευτύς απ' των βαριόµουγκρων βοδιών τα πόδια λιώµα'
όµοια και τ' άτια τα µονόνυχα του αντρόκαρδου Αχιλλέα
σκουτάρια και νεκρούς ανάκατα πατούσαν, κι από κάτω
 το αξόνι ακέριο αιµατοβάφουνταν και του αµαξιού του οι γύροι

από τις στάλες που ξεπέταγαν τα νύχια των αλόγων
κι οι ρόδες έξω' όµως αδιάκοπα κι άλλη ο Αχιλλέας διψούσε
δόξα τρανή, κι ο λύθρος µόλευε τ' ανίκητα του χέρια.
Ραψωδία Φ

 November,  :
Alexandros.HELLENICdata Server
http://www.kat.gr

Ιλιάδας Φ
Μετάφραση: Ν. Καζαντζάκη - Ι.Θ. Κακριδή
-Φ- Μα σύντας φτάσαν στου ωριορέµατου του ποταµού το διάβα,

στου Σκάµαντρου του πολυστρόβιλου, που είχεν ο ∆ίας γεννήσει,
στα δυο τους κόβει, κι άλλους έριχνε στον κάµπο, κυνηγώντας
κατά το κάστρο, εκεί που τρέµοντας οι Αργίτες χτες ακόµα
τρέχαν να φύγουν µπρος στον Έχτορα τον άψεγο που ελύσσα'
εκεί τρεχάτοι τώρα εχύνουνταν' κι η Ήρα αντισκόβοντάς τους
πυκνή καταχνιά οµπρός τους άπλωνε' κι οι άλλοι µισοί τους πάλε
στο ασηµοστρόβιλο στριµώχνουνταν βαθιόρεµο ποτάµι.
Κει µέσα ρίχτηκαν µε πάταχο, και βούιξε το άγριο ρέµα,
 κι αντιλάλησαν οι όχτοι ολόγυρα· κι εκείνοι εκολυµπούσαν

στα στρουφιχτά νερά, γυρίζοντας µε βόγγους δώθε κείθε.
Πώς στο ποτάµι οι ακρίδες χύνουνται, τις φλόγες να γλιτώσουν
απ' τη φωτιά που ξάφνου εφούντωσε κι αδάµαστη πετιέται
κορώνοντας, κι αυτές σωριάζουνται πα στα νερά σκιαγµένες'
όµοια σωρός στου βαθιοστρόβιλου του Ξάνθου τ' άγριο ρέµα
άντρες κι αλόγατα στοιβάζουνταν µπρος στου Αχιλλέα τη λύσσα.
Αφήκε τότε ο αρχοντογέννητος στον όχτο εκεί γερµένο
πα στ' αρµυρίκια το κοντάρι του, κι ίδια θεός εχύθη
µονάχα µε σπαθί, λογιάζοντας φριχτές δουλειές να κάνει.
 ∆εξιά ζερβά εχτυπούσε, κι έσκουζαν εκείνοι, ως το σπαθί του

έπεφτε απάνω τους, κι εβάφουνταν στο γαίµα το ποτάµι.
Πώς τ' άλλα ψάρια, σύντας δέλφινας τρανός τα κυνηγήσει,
σε κόρφο τρέχουν καλολίµανο και στις γωνιές σµαριάζουν
ολότροµα' τι τρώει αχόρταγος όσα βρεθούν µπροστά του'
όµοια κι οι Τρώες µες στου άγριου Σκάµαντρου το ρέµα στριµώχνονταν,
κάτω απ' τους όχτους. Κι ως απόκαµε σκοτώνοντας εκείνος,
απ' όσους ζούσαν δώδεκα άγουρους διαλέγει στο ποτάµι,
για να τους σφάξει γι' αντιπλέρωµα του Πάτροκλου που εχάθη·
και σαστισµένους ως λαφόπουλα τους τράβηξε στον όχτο,


και πίσω µε λουριά τα χέρια τους καλοκοµµένα δένει,
του ατοί τους γύρα στους καλόπλεχτους φορούσαν θώρακες τους.
Τους δίνει να τους παν οι σύντροφοι στα βαθουλά καράβια,
κι αυτός ξανά στους Τρώες εχίµιξε, το φόνο λαχταρώντας.
Και ξάφνου εκεί µπροστά του ξέκρινε να φεύγει απ' το ποτάµι

το γιο του Πρίαµου το Λυκάονα, που λίγο πριν τον είχε
απ' το περβόλι του πατέρα του µεβιάς ατός του πιάσει,
βγαίνοντας νύχτα' κι όπως έκοβε µε κοφτερό πελέκι
αγριοσυκιας κλωνάρια νιόβγαλτα, να κάνει του αµαξιού του
τους γύρους, συφορά ανεπάτεχη µπρος του ο Αχιλλέας πετάχτη.
 Τότε στη Λήµνο την καλόχτιστη µε τ' άρµενα τον πήγε,

και τον πουλάει στον Εύνηο, που' δωσε κι αγόρασε τον κείθε
βρήκε ένα φίλο και τον γλίτωσε µε ξαγορά µεγάλη,
τον Ηετίωνα, που τον έστειλε µετά στην άγια Αρίσβη·
µα ξέφυγε κρυφά, κι ως έφτασε στο πατρικό του σπίτι,
έντεκα µέρες πια ξεφάντωνε µε τους συντρόφους γύρα,
που ήρθε απ' τη Λήµνο' όµως στις δώδεκα να που ο θεός και πάλε
στα χέρια του Αχιλλέα τον έριξε, κι αυτός στον Άδη κάτω
ήρθε η στιγµή που θα τον έστελνε, κι ας ήταν στανικώς του.
Κι ως ο Αχιλλέας ο φτεροπόδαρος γυµνό, µε δίχως κράνος,
 δίχως σκουτάρι τον αντίκρισε, δίχως κοντάρι ακόµα,

τι τα 'χε ρίξει χάµω, ως έφευγε στον ποταµό, κι ο ιδρώτας
βαριά τον έπνιγε, κι ο κάµατος του λύγιζε τα γόνα,
θύµωσε τότε καί στην πέρφανη γυρνάει και λέει καρδιά του:
«Ωχού, τι θάµα αυτό κι αντίθαµα τα µάτια µου που βλέπουν!
Το δίχως άλλο οι Τρώες οι αντρόκαρδοι, που 'χω σκοτώσει ως τώρα,
θ' αναστηθούν, ξανά απ' τον άραχλο να βγουν τον Κάτω Κόσµο,
αφού ήρθε πίσω αυτός που επούλησα στη Λήµνο, και του Χάρου
ξέφυγε, βλέπω· κι ουδέ η θάλασσα µε το αφρισµένο κύµα
τον κράτησε, πολλών που αντίσκοψε το δρόµο αθέλητα τους.
 Μα να γευτεί και το κοντάρι µου ταιριάζει τώρα αλήθεια,

να ίδώ, να ξέρω µες στα φρένα µου, θα' ρθει κι από κει κάτω,
για η ζωοδότρα γης στα σπλάχνα της µαθές θα τον κρατήσει,
που και τον πιο αντρειωµένο µέσα της κρατά και δεν αφήνει;»
Τέτοια λογιάζοντας τον πρόσµενε, κι εκείνος σαστισµένος
τα γόνα του να πιάσει εσίµωσε, ποθώντας πάνω απ' όλα
το µαύρο να ξεφύγει θάνατο καί την παντέρµη Μοίρα.
Κι ως ο Αχιλλέας ο γαύρος άσκωνε τ' ολόµακρο κοντάρι
να τον χτυπήσει, εκείνος έτρεξε κι αρπάει τα γόνατα του
σκυφτός· κι απάνω από τη ράχη του περνώντας το κοντάρι


στη γη εκαρφώθη, κι ας λαχτάριζε µε σάρκα να χορτάσει.
Κι αυτός µε το 'να χέρι του 'πιασε παρακλητά τα γόνα,
µε τ' άλλο το κοντάρι του άρπαξε και δεν το παρατούσε,
και κράζοντας τον µε ανεµάρπαστα του συντυχαίνει λόγια:

« Σπλαχνίσου µε, Αχιλλέα, σεβάσου µε, στα γόνατα σου πέφτω·
σέβας µου πρέπει, αρχοντογέννητε, τι ικέτης σου λογιούµαι'
από το χέρι σου πρωτόφαγα ψωµί τη µέρα εκείνη
που ήρθες και µ' άρπαξες απ' τ' όµορφο περβόλι µας, κι αλάργα
κι απ' το γονιό κι απ' τους συντρόφους µου µε πούλησες στη Λήµνο
την άγια πέρα, κι είχες διάφορο βόδια εκατό από µένα'
 κι έπειτα γλίτωσα πλερώνοντας τρίδιπλα τόσα, κι είναι

δώδεκα µέρες µόνο σήµερα που 'χω στην Τροία διαγύρει'
πολλά έχω πάθει, κι όµως µ' έριξε στα χέρια σου και πάλε
η µαύρη Μοίρα· θα µ' οχτρεύεται το δίχως άλλο ο ∆ίας,
για δεύτερη φορά που µ' έκανε δικό σου' η Λαοθόη
µε γέννα, η µάνα µου, λιγόχρονο, του γέροντα Άλτη η κόρη,
του Άλτη που κυβερνάει τους Λέλεγες, τους άξιους πολεµάρχους,
στο Σατνιόεντα πλάι, την Πήδασο την αψηλή βαστώντας.
Την κόρη του είχε ο Πρίαµος ταίρι του, µα είχε και πλήθος άλλες.
∆υο γιοι της είµαστε, απ' το χέρι σου κι οι δυο µας θα σφαγούµε'
 στους πεζολάτες µέσα σκότωσες πρώτη γραµµή τον έναν,

το θείο Πολύδωρο, χτυπώντας τον µε σουβλερό κοντάρι.
Καί τώρα εδώ κι εµένα θάνατος θα βρει, τι δεν τ' ολπίζω
µέσα απ' τα χέρια σου, όπου µ' έριξεν η Μοίρα, να γλιτώσω.
Κάτι άλλο τώρα εγώ θα σου 'λεγα, και συ στο νου σου βαλ' το:
Μη µε σκοτώνεις! Με τον Έχτορα δε βγήκα εγώ άπ' την ίδια
κοιλιά, που τον τρανό, καλόκαρδο, σου 'χει σκοτώσει ακράνη.»
Έτσι του Πρίαµου ο γιος ο ασύγκριτος στον Αχιλλέα µιλούσε
παρακαλώντας, µα ανελέηµονη φωνή γρικά στ' αφτιά του:
« Για ξαγορές µην κρένεις, άµυαλε! ∆ε θέλω ούτε ν' ακούσω!
 Άλλες φορές, παλιά, του Πάτροκλου πριν φτάσει η µαύρη µέρα,

κι εγώ το λόγιαζα καλύτερο τους Τρώες να µη σκοτώνω'
κι αλήθεια είναι πολλοί που σκλάβωσα και πούλησα στα ξένα.
Μα τώρα πια κανείς το θάνατο δε θα ξεφύγει, απ' όσους
ρίξει ο θεός µπροστά απ' το κάστρο σας µες στα δικά µου χέρια'
κανένας απ' τους Τρώες, µα πιότερο του Πρίαµου γιος κανένας'
όµως και συ, καλέ µου, πέθανε! τι δέρνεσαι του κάκου;
Πέθανε τώρα λέω κι ο Πάτροκλος, περίσσια πιο αντρειωµένος.
Κι εγώ δε βλέπεις πόσο είµαι όµορφος και πόση αντρεία µε ζώνει;
Έχω πατέρα ρήγα, αθάνατη µ' έχει γεννήσει µάνα·


κι όµως και µένα θα 'βρει ο θάνατος κι η ασβολωµένη Μοίρα!
θα φτάσει κάποια αυγή για σούρουπο για µεσηµέρι, σύντας
και τη δικιά µου µες στον πόλεµο ζωή θα πάρει κάποιος

για µε κοντάρι για απ' την κόρδα του χτυπώντας µε σαγίτα.»
Αυτά είπε, κι εκείνου τα γόνατα λύθηκαν κι η καρδιά του,
και το κοντάρι ευτύς παράτησε, κι απλώνοντας τα χέρια
καθίζει' κι ο Αχιλλέας γυµνώνοντας το κοφτερό σπαθί του
στο κλειδοκόκαλο τον χτύπησε, στο σβέρκο πλάι, κι εχώθη
το δίκοπο σπαθί όλο µέσα του' κι αυτός στη γη ξαπλώθη
τα πίστοµα, και το αίµα του 'τρεχε µουσκεύοντας το χώµα.
 Τότε ο Αχιλλέας απ' το ποδάρι του τον πιάνει και τον ρίχνει

στον ποταµό, λόγια ανεµάρπαστα µε καυκησιά πετώντας:
« Καθου αυτού µέσα και συντρόφευε τα ψάρια, που θα γλείψουν
το γαίµα της πληγής σου ανέσπλαχνα! Κι ουδέ θα σε ξαπλώσει
σε στρώµα να σε κλάψει η µάνα σου' του Σκάµαντρου το ρέµα
το στρουφιχτό βαθιά στης θάλασσας τον κόρφο θα σε σύρει.
Και κάποιο ψάρι, εκεί που η θάλασσα ψηλά σγουραίνει σκούρα,
να φάει θ' ανέβει του Λυκάονά πηδώντας το άσπρο ξίγκι.
όλοι ας χαθείτε, ωσόπου πάρουµε της άγιας Τροίας το κάστρο,
φεύγοντας σεις µπροστά, και πίσω σας εγώ αφανίζοντας σας!
 Κι ουδέ µπορεί κι ο ασηµοστρόβιλος ο ποταµός καθόλου

να σας συντράµει, κι ας του σφάζετε παλιάθε πλήθιους ταύρους,
και ζωντανά ας του ρίχνετε άλογα στα στρουφιχτά νερά του
Μα κι έτσι δε γλιτώνει ουτ' ένας σας, ως να πλερώσετε όλοι
βαριά του Πάτροκλου το θάνατο, των Αχαιών το θρήνο,
που ως είχα λείψει εγώ, σκοτώσατε µπρος στα γοργά καράβια.» '
Αυτά είπε, κι ο θυµός πληµµύρισε πιο δυνατός τα στήθη
του ποταµού, κι ο νους του εδούλευε πώς του Αχιλλέα να κόψει
τη φόρα τώρα, και το θάνατο πώς απ' τους Τρώες να διώξει.
Κι ωστόσο εκείνος, το µακρόισκιωτο κοντάρι του κρατώντας,
 του Αστεροπαίου χιµίζει, θέλοντας να πάρει τη ζωή του,

του γιου του Πηλεγόνα, που έκαµε στο φαρδιορεµατάρη
βαθύν Άξιο η Περίβοια' τι έσµιξεν ο ποταµός µαζί της,
κι αυτή του Ακεσσαµένου ακούγονταν η πιο µεγάλη κόρη.
Σ' αυτόν χιµάει' κι εκείνος βγαίνοντας απ' το ποτάµι εστάθη
κρατώντας δυο κοντάρια· ο Σκάµαντρος του γκάρδιωνε τα φρένα,
θυµό γεµάτος για των άγουρων το χαλασµό, θωρώντας
τον Αχιλλέα να σφάζει αλύπητα µες στα νερά του ολούθε.
Κι όπως τρεχάτοι κοντοζύγωσαν ο ένας του άλλου χιµώντας,
πρώτος του µίλησε ο φτερόποδος, θείος Αχιλλέας και του 'πε:


« Ποιος είσαι εσύ και πούθε, αντίκρα µου που ξεθαρρεύτης να 'ρθεις;

Μονάχα τα παιδιά των άµοιρων τη λύσσα µου αντικρίζουν!»
Του απηλογήθη κι ο τρισεύγενος υγιός του Πηλεγόνα:
« Γιε του Πηλέά, γιατί, τρανόκαρδε, ρωτάς για τη γενιά µου;
Απ' την απόµακρη, παχιόβωλη την Παιονία κρατιέµαι,
κι έντεκα µέρες έχω που 'φτασα στης Τροίας το κάστρο τώρα,
τους Παίονες κυβερνώντας, που 'φερα, τους µακροκονταράτους.
Απ' τον Αξιό τον πλατιορέµατο κρατάει η γενιά µου εµένα,
απ' τον Αξιό, που τα οµορφότερα νερά στη γης σκορπίζει'
και γιος του ο Πηλεγόνας κράζουνταν ο ξακουστός, δικός µου
 γονιός. Μα πια, Αχιλλέα τρανόδοξε, καιρός να χτυπηθούµε!»

Τέτοια µιλούσε φοβερίζοντας· τότε ο Αχιλλέας ασκώνει
το πηλιορίτικο το φράξο του, µα δυο µαζί κοντάρια
ο Αστεροπαίος ο γαύρος άσκωσε, ζερβόδεξος ως ήταν
µε το 'να βρίσκει το σκουτάρι του, µα δεν το τρύπησε, όχι'
το δώρο του θεού, το µάλαµα, του αντίσκοψε τη φόρα'
και το άλλο ξώφαρσα του χάραξε το δεξιό χέρι, κι αίµα
πετάχτη µαύρο' κι από πάνω του περνώντας το κοντάρι
στο χώµα εχώθη, κι ας λαχτάριζε µε σάρκα να χορτάσει.
∆εύτερος έριξε το αλάθευτο κοντάρι του ο Αχιλλέας,
 του Αστεροπαίου χιµώντας, θέλοντας να πάρει τη ζωή του.

Μα δεν τον χτύπησε, µον' πέτυχε του ποταµού τον όχτο,
κι εχώθηκε ως τη µέση τρέµοντας το φράξινο κοντάρι.
Το κοφτερό σπαθί ανασέρνοντας πλάι στο µερί του εχύθη
του Αστεροπαίου' κι αυτός επάλευε το φράξο του Αχιλλέα
µε το βαρύ να σύρει χέρι τουτου κάκου!από τον όχτο'
και τρεις φορές το ταρακούνησε λυσσώντας, να το βγάλει,
και τρεις φορές του εκόπη η δύναµη· στην τέταρτη, ως ζητούσε
να σπάσει του Αχιλλέα, λυγώντας το, το φράξινο κοντάρι,
µε το σπαθί του εκείνος ζύγωσε και τη ζωή του επήρε.
 Κι ως στην κοιλιά, κοντά στο αφάλι του, τον χτύπησε, χύθηκαν

τα σπλάχνα του στη γη, και σκέπασε τα µάτια του σκοτάδι,
ως ξεψυχούσε. απά στο στήθος του τότε ο Αχιλλέας πηδώντας
του παίρνει τ' άρµατα, και µ' έπαρση τέτοια µιλάει και κρένει:
«Ξάπλωσε τώρα αυτού! Για φύτρα σου τον ποταµό κι αν έχεις,
µε τους υγιούς του ∆ία του ανίκητου ποιος σου 'πε να τα βάζεις;
Τον ποταµό, είπες, έχεις πρόγονο το φαρδιορεµατάρη,
µα εγώ γενιά πως είµαι πέτοµαι του ∆ία του τρισµεγάλου.
Πατέρας µου ο Πηλέας, που αρίφνητους ορίζει Μυρµιδόνες,
γιος του Αιακού, και τούτος κράζουνταν του ∆ία βλαστάρι· κι όσο

 λογιέται ο ∆ίας απ' τους τρεχούµενους τους ποταµούς πιο πάνω,

µπροστά στων ποταµών κι η φύτρα του τόσο πιο απάνω στέκει.
Ο ποταµός που τρέχει δίπλα σου τρανός δεν είναι; Κι όµως
χέρι δε δίνει. Ποιος θα τα 'βαζε µε τον υγιό του Κρόνου;
Μήτε ο Αχελώος ο ρήγας δύνεται να παραβγεί µαζί του,
µήτε ο Ωκεανός ο τρανοδύναµος, ο βαθιορεµατάρης,
όθε αναβρύζει κάθε θάλασσα, κάθε ποτάµι, κάθε
πηγή και κάθε κεφαλόβρυσο, κάθε βαθύ πηγάδι'
κι αυτός το αστροπελέκι σκιάζεται του ∆ία του τρισµεγάλου
και της τρανής βροντής το µούγκρισµα, που ακούγεται ουρανόθε.»
 Είπε, και τράβηξε το χάλκινο κοντάρι του απ' τον όχτο,

κι αυτόν κει πέρα τον παράτησε, σαν πήρε τη ζωή του,
απ' το βαθύ νερό να βρέχεται, στον άµµο ξαπλωµένος.
Χέλια και ψάρια τον κυκλόφερναν ολούθε, και πάλευαν
το ξίγκι στα νεφρά του ολόγυρα δαγκώνοντας να φάνε.
Κι εκείνος χύθη στους αντρόκαρδους τους Παίονες πάνω τότε,
καθώς αυτοί να φύγουν πάλευαν πλάι στο αφριστό ποτάµι,
τον πιο αντρειωµένο τους ως ξέκριναν στην άγρια µάχη µέσα
απ' του Αχιλλέα τα χέρια τ' άσπλαχνα και το σπαθί να πέφτει.
Σκότωσε τότε το θερσίλοχο, το Μύδωνα, το Μνήσο,
 τον Οφελέστη, τον Αστύπυλο, το Θράσιο και τον Αίνιο.

Μα κι άλλους Παίονες ο γοργόποδος θα σκότωνε Αχιλλέας,
απ' τις στροβίλες του αν δεν πρόβαινε να κράξει θυµωµένος
ο ποταµός ο βαθιοστρόβιλος, ίδια θνητός στο διώµα:
« Περνάς εσύ, Αχιλλέα, στη δύναµη, περνάς και στην αγριάδα
κάθε άλλον άνθρωπο, τι οι αθάνατοι σε παραστέκουν πάντα.
Τους Τρώες ο γιος του Κρόνου αν σου 'δωκε να τους χαλάσεις όλους,
στον κάµπο καν µακριά µου δίωξε τους και σκότωνε όσους θέλεις'
τι µε κουφάρια το πανέµορφο µου ξεχειλίζει ρέµα,
κι ουδέ µπορώ στην άγια θάλασσα να χύσω τα νερά µου'


µε φράζουν οι νεκροί' µα ανήµερος εσύ σκοτώνεις πάντα.
Σταµάτα πια, τρανέ πολέµαρχε, και τα 'χω πια σαστίσει!»
Τότε ο Αχιλλέας ο φτεροπόδαρος του απηλογήθη κι είπε:
« Όλα θα γίνουν τούτα, Σκάµαντρε θεϊκέ, καθώς ορίζεις·
όµως τους Τρώες τους καυκησιάρηδες να σφάζω δε θα πάψω,
πριν τους στριµώξω µες στο κάστρο τους, κι ακόµα χτυπηθούµε
στήθος µε στήθος µε τον Έχτορα, κι όποιονε πάρει ο Χάρος!»
Αυτά είπε, και στους Τρώες αλύπητος, ίδια θεός, χιµίζει'

κι ο ποταµός ο βαθιοστρόβιλος του Φοίβου τότε κράζει:
« Του ∆ία βλαστάρι, Ασηµοδόξαρε, που την αρµήνια, αλί µου,
 του γιου του Κρόνου δε συνάκουσες! Πόσες φορές σου το 'πε

να διαφεντέψεις παραστέκοντας τους Τρώες, ώσόπου να 'ρθει
το δειλινό, τη γης ισκιώνοντας την παχιοχωµατούσα.»
Αυτά είπε, κι ο Αχιλλέας ο αντρόκαρδος στον ποταµό απ' τον όχτο
µέσα πηδά' κι αυτός του εχίµιξε µε λύσσα, τα νερά του
απ' άκρη ως άκρη αναταράζοντας, και τους νεκρούς αµπώθει,
που 'χε ο Αχιλλέας σκοτώσει, κι άµετροι στοιβάζουνταν στο ρέµα'
όξω τους έβγαζε στους όχτους του, µουγκρίζοντας σαν ταύρος,
κι αυτούς που ζούσαν, στα πανέµορφα τους γλίτωνε νερά του,
µες στις µεγάλες του και τρίσβαθες στροβίλες κρύβοντας τους.
 Φριχτό το κύµα, πολυτάραχο, τον Αχιλλέα κυκλώνει,

και στο σκουτάρι απάνω πέφτοντας τον σπρώχνει, κι ουδέ βρίσκαν
τα πόδια του αντιστύλι κάτωθε. Μια λυγερή φουχτώνει
τρανή φτελιά, µα αυτή ξεκόρµισε και µε τις ρίζες πέφτει,
τον όχτον όλο συνεπαίρνοντας· και τα νερά στάθηκαν
απ' τα πυκνά κλαριά της, κι έγινε γιοφύρι, ως έπεσε όλη
στον ποταµό· κι αυτός τινάχτηκε µεµιάς απ' τη στροβίλα,
και µε γοργά ποδάρια εκίνησε στον κάµπο τροµαγµένος
να τρέχει' µα ο θεός απάνω του ξανά ο τρανός χιµίζει
κορφοµελανιασµένος, θέλοντας τη φόρα του Αχιλλέα
 του θείου να κόψει, και το θάνατο να διώξει από τους Τρώες.

Κι αυτός πετάχτη πέρα τρέχοντας, όσο του µακρού φτάνει
µια κονταριά, κι η ορµή του θύµιζε το µαύρο, κυνηγάρη
αϊτό, το πιο τρανό και γρήγορο πουλί µες σε όλα τ' άλλα'
όµοια εχιµούσε, και στα στήθη του πάνω ο χαλκός βροντούσε
τροµαχτικά, κι εκείνος έτρεχε ζητώντας να ξεφύγει'
µα ο Σκάµαντρος ξοπίσω του έρχουνταν µε άγριον αχό κυλώντας.
Πώς νεροκράτης, που ξεκόβοντας πηγή µαυρονερούσα
να τρέξουν τα νερά της άφησε σε δέντρα, σε περβόλια,
µε το τσαπί στα χέρια, αδειάζοντας τα χώµατα απ' τ' αυλάκι'


και τρέχει εκείνο συνεπαίρνοντας µπροστά του τα χαλίκια,
και κελαρύζει, ως τον κατήφορο κυλάει γοργά, κι αφήνει
το νεροκράτη ακόµα πίσω του, που όλο του ανοίγει δρόµο'
όµοια, γοργός κι ας ήταν, πρόφταινε τον Αχιλλέα το κύµα
του πόταµου, τι ένας αθάνατος έναν θνητό νικά τον.
Και κάθε που 'λεγε ο φτερόποδος, θείος Αχιλλέας να στρέψει,
κι ενάντια να σταθεί στο ρέµα του, να ιδεί αν τον κυνηγούνε

οι αθάνατοι όλοι, που το διάπλατο τον ουρανό αφεντεύουν,
του ποταµού του ουρανογέννητου το γιγαντένιο κύµα
ως το λαιµό ψηλά του ανέβαινε· πηδούσε τροµαγµένος
 αυτός, κι ο ποταµός του λύγιζε τα γόνατα, ως εκύλα

µε ορµή από κάτω, κι απ' τα πόδια του το χώµα αποτραβούσε.
Τότε ο Αχιλλέας βογγώντας φώναξε, τον ουρανό κοιτώντας:
« Πατέρα ∆ία, θεός δε βρίσκεται κανείς να µε γλιτώσει
απ' το ποτάµι εδώ, τον άµοιρο; Στερνά ό,τι πάθω ας πάθω!
Μ' απ' τους θεούς που ζουν στον Όλυµπο δε φταίει κανένας τόσο,
µονάχα η µάνα µου, µε ψέµατα που µε πλανούσε, τάχα
κάτω απ' των Τρωών τα τείχη θα 'πεφτα των θωρακοζωσµένων
απ' τις γοργόφτερες του Απόλλωνα σαγίτες χτυπηµένος.
Να 'πεφτα καν από τον Έχτορα, στους Τρώες τον πιο αντρειωµένο!
 Τρανός καν έτσι ο που θα σκότωνε, τρανός κι ο σκοτωµένος.

Μα τώρα είναι γραφτό µου θάνατο φριχτό να βρω, ζωσµένος
από τρανό ποτάµι, ως άπλερο χοιροβοσκούδι, που άγρια
κατεβασιά το µεσοχείµωνο το πνίγει µες στο ρέµα!»
Έτσι µιλούσε· δίχως άργητα τρέχει η Αθηνά κοντά του,
µαζί κι ο Ποσειδώνας, παίρνοντας θνητού κι οι δυο το θώρι'
το χέρι του 'σφιξαν στα χέρια τους και του 'δωσαν κουράγιο.
Κι ο Ποσειδώνας πρώτος µίλησε και του 'πε ο κοσµοσείστης:
« Γιε του Πηλέα, µην τόσο σκιάζεσαι και µη σε παίρνει ο φόβος·
τι τώρα δυο σου παραστέκουµε τρανοί θεοί, η Παλλάδα
 κι εγώ µαζί της, µε το θέληµα του ∆ία του τρισµεγάλου.

Από ποτάµι δε σου το 'γραψεν η Μοίρα να πεθάνεις·
θα γαληνέψει τώρα γρήγορα, και θα το ιδείς κι ατός σου.
Μ' άκουσε τώρα την αρµήνια µας τη γνωστικιά, αν σ' αρέσει:
Μην πάψουν να χτυπούν τα χέρια σου στην άγρια µέσα µάχη,
πριν να κλειστούν στο πολυδόξαστο το κάστρο όσοι γλιτώσουν
από τους Τρώες· µα εσύ τον Έχτορα νεκρό σα ρίξεις κάτω,
γύρνα στα πλοία ξανά' σου δίνουµε τρανή να πάρεις δόξα.»
Είπαν, και φεύγουν στους αθάνατους να παν κοντά τους άλλους'
κι εκείνος, απ' τα θεία τα λόγια τους κουράγιο πληµµυρώντας


χιµάει στον κάµπο, που ξεχείλιζε νερό τρογύρα ολούθε.
Κι απ' τους νεκρούς που έπεσαν άρµατα πολλά πανώρια επλέχαν,
πολλά κουφάρια· µα τα γόνατα κείνου ψηλά επηδούσαν,
γραµµή στο ρέµα ενάντια ως χίµιζε, κι ουδέ που τον κρατούσε
πια ο ποταµός, τι πλήθια η δύναµη που του 'βαζε η Παλλάδα.

Όµως κι ο Σκάµαντρος τη λύσσα του δεν έκοβε' ο θυµός του
όλο και πλήθαινε' κι ανάσκωνε ψηλά τα κύµατα του
θεριεύοντας, και στο Σιµόεντα σέρνει φωνή και κράζει:
«Έλα, αδερφέ, µαζί να κόψουµε του αντρός αυτού τη λύσσα!
τι έτσι πού οι Τρώες δε θα κρατήσουνε πια µες στη µάχη τώρα,
 θα πάρει αυτός του Πρίαµου γρήγορα το ξακουσµένο κάστρο.

Μον' έλα, βόηθα δίχως άργητα· τα ξεροπόταµά σου
ξεσήκωσε όλα, και το ρέµα σου νερό ξεχείλισε το
απ' τις πηγές, και κύµα στύλωσε τρανό, κι αχό απ' τα ξύλα
κι απ' τα λιθάρια πλήθιον άσκωσε, να κόψουµε το δρόµο
στον άγριον άντρα αυτόν που λύσσαξε κι ίδια θεός χιµίζει.
Μήτε τα κάλλη, µήτε η δύναµη µηδέ και τα πανώρια
θαρρώ θα τον γλιτώσουν άρµατα, που κάτω απ' τα νερά µου
λέω θα βρεθούν βαθιά να κοίτουνται, χωµένα µες στη λάσπη.
Και θα τυλίξω µες στον άµµο µου τον ίδιο αυτόν, χαλίκια
 πάνω του αρίφνητα στοιβάζοντας, κι ουδέ τα κόκαλα του

θα βρουν οι Αργίτες να µαζέψουνε' τόση από πάνω λάσπη
θα ρίξω. Αυτού και το µνηµούρι του θα γένει' απ' άλλο χώµα
δε θά'χει ανάγκη πια, τον τάφο του σα θα γνοιαστούν οι Αργίτες!»
Είπε, και φούσκωσε χιµίζοντας στον Αχιλλέα µε λύσσα,
και χοχλακούσε ξεχειλίζοντας αφρούς, νεκρούς και γαίµα.
Στυλώθη ορθό του ουρανογέννητου του ποταµού το κύµα
µπρος στου Πηλέα το γιο, κατάµαυρο, να τον ξαπλώσει χάµω'
κι η Ήρα τρανή φωνή άπ' το φόβο της έσυρε τότε, ο µέγας
τρίσβαθος Σκάµαντρος πως θα 'πνιγε τον Αχιλλέα θαρρώντας'
 και στον υγιό της λέει τον Ήφαιστο γυρνώντας τέτοια λόγια:

« Για σήκω, γιε µου Κουτσοπόδαρε, κι ήρθε η σειρά σου τώρα'
τι ο γοργοστρόβιλος ο Σκάµαντρος δικός σου οχτρός λογιέται.
Μα βόηθα, µην αργείς, απάνω του ξέχυσε άκρατη φλόγα!
Το Νότο εγώ τον άσπροσύγνεφο, το Ζέφυρο θα βάλω
να ξεσηκώσουν απ' τη θάλασσα φριχτήν ανεµοζάλη,
που το άγριο να φουντώσει σύφλογο, τους Τρώες και τ' άρµατα τους
να κάψει πέρα ως πέρα. Κόρωσε καί συ τα δέντρα γύρα
στους όχτους, καί τον ίδιο τύλιξε τον Ξάνθο µες στις φλόγες'
µηδέ οι φοβέρες για τα πλάνα του να σε αντισκόψουν λόγια.


Μη σταµατάς, µον' καίγε αδιάκοπα" µονάχα σα γρικήξεις
να σου φωνάζω, την αδάµαστη φωτιά σου σβήσε τότε.»
Αυτά είπε, κι ο Ήφαιστος ετοίµασε φωτιά θεριακωµένη'

πρώτα η φωτιά στον κάµπο εφούντωσε, κι οι Τρώες καίγονταν όλοι,
που 'χε ο Αχιλλέας σκοτώσει κι άµετροι σωριάζουνταν κει πέρα.
Κι όλος ο κάµπος γύρα εστέγνωξε, και τα νερά εστάθηκαν.
Πως ο Βοριάς χινοπωριάτικα νιοπότιστο περβόλι
ξεραίνει ευτύς, κι ο που το γνοιάζεται χαρά νογάει µεγάλη'
όµοια κι ο κάµπος όλος στέγνωξε, και καίουνταν τα κουφάρια.
Μετά στον ποταµό τη φλόγα του γυρνάει τη λαµπαδούσα'
 στους όχτους οι φτελιές εκόρωσαν κι οι ιτιές και τ' αρµυρίκια,

κόρωσαν και τα βούρλα, η κύπερη και το τριφύλλι γύρα,
στου πόταµου πυκνά που εφύτρωναν τη ρεµατιά την ώρια.
Τυραννισµένα, από τα τρίσβαθα νερά του δώθε κείθε
χέλια καί ψάρια ξεπετάγουνταν µες στο πανώριο ρέµα,
απ'του πολυτεχνίτη του Ήφαίστου πλαντώντας την ανάσα.
Και τότε ο ποταµός που εκαίγουνταν γυρνώντας του φωνάζει:
«Ήφαιστε, ποιος αποδυνάζεται να µετρηθεί µαζί σου
θεός; Μήτε κι εγώ τη φλόγα σου βαστώ να πολεµήσω.
∆εν πάει να διώξει από το κάστρο τους τούτη ο Αχιλλέας την ώρα
 τους Τρώες! Σταµάτα! Εγώ απ' τη βόηθηση και τις µαλιές τι βγάζω;»

Αυτά είπε, ως καίγουνταν, και τα όµορφα νερά του εχοχλακούσαν.
Πως λιώνει σε λεβέτι, που 'στησαν πα σε φωτιά µεγάλη,
χοίρος θρεφτός, κι από το πάχος του πετάγουνται φουσκάλες
ολούθε, ως ψήνεται, και κούτσουρα ξερά από κάτω ανάβουν'
όµοια καιγόταν τ' ώριο ρέµα του και τα νερά του έβραζαν.
Πια δεν κυλούσε οµπρός, σταµάτησε' τι η ανάσα τον πλαντούσε
φριχτά του πολυκάτεχου Ηφαίστου' θερµά την Ήρα τότε
παρακαλώντας ανεµάρπαστα της συντυχαίνει λόγια:
«Ήρα, γιατί ζητάει το ρέµα µου να βασανίζει ο γιος σου,
 κι όχι τους άλλους; Τι κι αν έφταιξα; δεν έχω φταίξει τόσο,

όσο οι θεοί µαθές οι επίλοιποι, στους Τρώες πού δίνουν χέρι.
Την παύω τώρα εγώ την πληµµύρα, τη διάτα σου γρικώντας·
όµως κι αυτός να πάψει πρόσταξε, κι όρκο τρανό σου αµώνω
κανένα Τρώα ποτέ απ' το θάνατο να µη γλιτώσω, µήτε
κι όταν θα καίει την Τροίαν αδάµαστη φωτιά, κι απ' άκρη ως άκρη
θα καίγεται, απ' τους πολεµόχαρους Αργίτες αναµµένη.»
Το λόγο τούτο ευτύς ως άκουσεν η κρουσταλλόχερη Ήρα,
γυρνώντας φώναξε στον Ήφαιστο, τον ακριβό το γιο της:
« Ήφαιστε, γιε µου κοσµοξάκουστε, σταµάτα' δεν ταιριάζει

 για χάρη των θνητών αθάνατο θεό να βασανίζεις.»

Είπε, κι αυτός αµέσως έσβησε τη δυνατή φωτιά του,
και τότε τα νερά πισώστρεψαν µες στο πανώριο ρέµα.
Εκείνοι οι δυο, του Ξάνθου ως κόπηκεν η φόρα, εσταµατησάν
η Ήρα µαθές τους ανακράτησε, κι ας ήταν θυµωµένη'
µα στους θεούς τους άλλους άναψε µεγάλη αµάχη τότε,
βαριά, κι αντίγνωµη τους τάραζε βουλή στα φρένα µέσα'
κι ήρθαν στα χέρια µε άγριο πάταχο' βόγγηξε η γης ακέρια,
κι ο µέγας ουρανός εβρόντηξε' κι ο ∆ίας ακούγοντας τους
ψηλά απ' τον Όλυµπο που εκάθουνταν γελούσε απ' τη χαρά του,
 θωρώντας τους θεούς που εχίµιζαν, για να πιαστούν στα χέρια.

Πολληώρα να πιαστούν δεν πέρασε' µπροστά ο σκουταροκρούστης
ο Άρης κινάει, και πρώτος χύθηκε στην Αθηνά, κρατώντας
το χάλκινο κοντάρι, κι άσκηµα της συντυχαίνει λόγια:
«Τι πάλε τους θεούς, σκυλόµυγα, να χτυπηθούν ξαγγρίζεις
µε τόση αποκοτιά, απ' την άγρια σου τη λύσσα κεντηµένη;
Για δε θυµάσαι που ξεσήκωσες τον αντρειανό ∆ιοµήδη .
να µε λαβώσει, κι η ίδια αρπάζοντας το αστραφτερό κοντάρι
το 'σπρωξες πάνω µου και ξέσκισες την όµορφη µου σάρκα;
Μα ήρθε η στιγµή που τα όσα µου 'καµες θαρρώ θα ξεπλερώσεις!»
 Είπε, κι απά στο βροντοσκούταρο το τροµερό της ρίχνει,

αυτό που µήτε το αστροπέλεκο το διαπερνάει του ∆ία.
Εκεί τη βρήκε ο αιµατοστάλαχτος µε το κοντάρι του Άρης.
Κι αυτή, πισωδροµώντας, άρπαξε µε το βαρύ της χέρι
µια πέτρα από τη γη, θεόρατη κι αγκαθωτή και µαύρη,
που σύνορο οι παλιοί την είχανε στα χτήµατα τους στήσει.
Μ' αυτήν τον χτύπησε κατάσβερκα και του 'λυσε τα γόνα.
Κι έπιασε ο γαύρος Άρης πέφτοντας στρέµµατα εφτά, και σκόνη
γιοµίζει στα µαλλιά, και βρόντηξαν τρογύρα τ' άρµατά του.
Γελώντας η Αθηνά του φώναξε κι όλο καµάρι του 'πε:


«Άµυαλε εσύ, που δεν κατάλαβες ακόµα πόσο εγώ είµαι
πιο δυνατή σου, µόνο γύρεψες να µετρηθείς µαζί µου!
Έτσι πλερώνεις τ' αναθέµατα της µάνας σου, που τώρα
χολιάει µαζί σου και σ' οχτρεύεται, τι αφήκες τους Αργίτες,
καί χέρι για να δώσεις έτρεξες στους Τρώες τους φαντασµένους.»
Ως µίλησε έτσι, την ολάστραφτη γυρίζει αλλού µατιά της'
κι εκείνον η Αφροδίτη η πάγκαλη τον πήρε από το χέρι,
βαριά που βόγγιζε και πάσκιζε µεβιας να πάρει ανάσα.

Κι η Ήρα ως τους είδε, η κρουσταλλόχερη θεά, γυρνάει µε βιάση
στην Αθηνά και µε ανεµάρπαστα της συντυχαίνει λόγια:
 «Ωχού µου, θυγατέρα αδάµαστη του Βροντοσκουταράτου!

Για κοίτα πάλε τη σκυλόµυγα, που το φονιά τον Άρη
όξω τον βγάνει από τον πόλεµο" µον' τρέξε πίσωθέ της!»
Αυτά είπε, κι η Αθηνά της χύθηκε, χαρά βαθιά νογώντας,
και φτάνοντας τη πα στο στήθος της µε το βαρύ της χέρι
χτυπά την, κι εκείνης τα γόνατα λύθηκαν κι η καρδιά της.
Αντάµα εκείνοι οι δυο τους κοίτουνταν στη γη την πολυθρόφα,
κι όλο καµάρι αυτή ανεµάρπαστα πετά από πάνω λόγια:
« Μακάρι τέτοιοι να 'ταν όλοι τους, όσοι τους Τρώες βοηθάνε,
κάθε φορά τους χαλκοθώρακους που πολεµούν Αργίτες
 τόσο αντρειωµένοι, τόσο ανάθαρροι, καθώς την Αφροδίτη,

που ήρθε στον Άρη παραστάτισσα, τη λύσσα µου αψηφώντας!
Αν ήταν έτσι, εµείς στον πόλεµο θα 'χαµε βάλει τέλος
τώρα καιρό, τ' οµορφοτείχιστο της Τροίας πατώντας κάστρο.»
Αυτά είπε, κι η Ήρα, η κρουσταλλόχερη θεά, χαµογελούσε.
Τότε γυρνώντας στον Απόλλωνα φωνάζει ο Κοσµοσείστης:
«Αλάργα, Φοίβε,· εµείς τι στέκουµε; κι ουδέ ταιριάζει αλήθεια,
µια κι οί άλλοι άρχισαν. Απολέµιστοι θα 'ταν ντροπή να πάµε
στον Όλυµπο, στο χαλκοκάτωφλο του ∆ία παλάτι, πίσω.
Μον' κάµε αρχή, τι εσύ 'σαι νιότερος' δε µου ταιριάζει εµένα,
 που 'µαι στα χρόνια µεγαλύτερος και πιο πολλά κατέχω.

Τον έχασες το νου σου, ανέµυαλε! ∆ε βάζεις στο µυαλό σου
τις πλήθιες συφορές που επάθαµε στης Τροίας το κάστρο οι δυο µας,
εµείς µονάχα απ' τους αθάνατους, σαν ήρθαµε σταλµένοι
από το ∆ία και ρογιαστήκαµε για µια χρονιά στον άγριο
το Λαοµέδοντα, που αφέντης µας εγίνη κι όριζε µας.
Και τότε εγώ καστρότειχο έχτισα στων Τρωών την πόλη γύρα,
πλατύ, γερό πολύ, το κάστρο τους απάτητο να µένει!
Φοίβε, και συ τα στριφτοζάλικα βουκόλευές του βόδια
µες στις πλαγιές της πολυφάραγγης και δασωµένης Ίδας.
 Μα σύντας οι εποχές ολόχαρες την ώρα έφεραν τέλος

της πλερωµής, ο Λαοµέδοντας αλάκερη τη ρόγα
µας κράτησε, και µας απόδιωξε µε άγριες φοβέρες πίσω'
πως θα µας δέσει χεροπόδαρα φοβέριζε, και πέρα
πως θα µας έστελνε στ' απόµακρα νησιά να µας πουλήσει,
κι ακόµα των δυονώ µας θα 'κοβε τ' αφτιά µε το µαχαίρι.

Κι εµείς του γυρισµού τραβούσαµε το δρόµο θυµωµένοι
για το µιστό που δε µας πλέρωσε, κι ας µας τον είχε τάξει.
Και τώρα εσύ βοηθάς το γένος του κι ουδέ µαζί µας στέκεις,
να ιδούµε πώς θα ξεκληρίσουµε τους Τρώες τους φαντασµένους
 πέρα για πέρα, µε τα τέκνα τους και τ' ακριβά τους ταίρια.»

Κι ο µακροδόξαρος Απόλλωνας του απηλογήθη τότε:
« Αλήθεια, Κοσµοσείστη, θα 'λεγες πως τα 'χω πια χαµένα,
αν σου κινούσα τώρα πόλεµο για των θνητών τη χάρη,
των άµοιρων, που µια τρανεύουνε σαν των δέντρων τα φύλλα,
όλο ζωή και φλόγα, τρώγοντας απ' τον καρπό της γης τους,
και µια πεθαίνουν κι αφανίζουνται. Μα εµείς γοργά απ' τη µάχη
χέρι ας τραβήξουµε' µονάχοι τους αυτοί ας χτυπιούνται τώρα.»
Αυτά είπε, και γυρνώντας έφυγε' τι να πιαστεί στα χέρια
να χτυπηθεί µε του πατέρα του τον αδερφό ντρεπόταν.
 Τότες η Αρτέµιδα, η ξωτάρισσα και των θεριών η αφέντρα,

στον αδερφό της λέει µαλώνοντας µε αγκιδωµένα λόγια:
«Φεύγεις αλήθεια, Μακροδόξαρε, κι όλη τη νίκη αφήνεις
στον Ποσειδώνα τώρα, κι άδικα του δίνεις να καυκιέται.
Τι το κρατάς λοιπόν, ανέµυαλε, του κάκου το δοξάρι;
Πια στο παλάτι του πατέρα µας να µη σε ξανακούσω
να µου καυκιέσαι στους αθάνατους µπροστά θεούς, πως τάχα
να χτυπηθείς βαστάς στον πόλεµο και µε τον Ποσειδώνα.»
Αυτά είπε, ωστόσο ο µακροδόξαρος δεν αποκρίθη Φοίβος.
Θυµό γεµάτη η πολυσέβαστη του ∆ία γυναίκα τότε
 γυρνάει στη Σαϊτορίχτρα µε άσκηµα µαλώνοντας τη λόγια:

« Πώς ξεθαρρεύτης, σκύλα αδιάντροπη, κι αντίκρα µου ήρθες τώρα
ν' ασκώσεις κεφαλή; Σα δύσκολο µαζί µου να τα βάλεις,
κι ας είσαι µε δοξάρι· λιόντισσα για τις θνητές µονάχα
λέω σ' έχει κάµει ο ∆ίας, και σου 'δωκε να ρίχνεις όποια θέλεις.
Πιο κέρδος θα 'χες λέω να σκότωνες αγρίµια στα ρουµάνια
κι άγρια ζαρκάδια, αντί να µάχεσαι µε πιο τρανούς σου τώρα.
Μ' αν θες να δοκιµάσεις πόλεµο, να µάθεις πόσο εγώ είµαι
τρανότερη, που αποδυνάστηκες να µετρηθείς µαζί µου...»
Αυτά είπε, και τα δυο της άρπαξε τα χέρια στο ζερβί της,


µε το άλλο επήρε από τους ώµους της σαγίτες και δοξάρι,
κι όπως εκείνη εστριφογύριζε, στ' αφτιά µε τούτα αρχίζει
γελώντας να τη δέρνει' κι έπεφταν κάτω οι γοργές σαγίτες.

Με θρήνους ξέφυγε απ' τα χέρια της, σαν άγριο περιστέρι,
που σε βαθιά του βράχου χώνεται σκισµάδα, ως το γεράκι
το κυνηγάει, µα δεν του µέλλεται στα νύχια του να πέσει'
όµοια κι αυτή θρηνώντας έφυγε, κι αφήκε αυτού τα τόξα'
και της Λητώς ο αποκρισάτορας Αργοφονιάς φωνάζει:
« Λητώ, µε σένα εγώ δε µάχοµαι' τι µε του ∆ία τα ταίρια
του νεφελοστοιβάχτη δύσκολο να χτυπηθεί κανένας.
 Μον' τράβα τώρα στους αθάνατους, να καυκηθείς µπροστά τους

µε τα σωστά σου, πώς µε νίκησες παλεύοντας µαζί µου!»
Αυτά είπε, κι η Λητώ συµµάζεψε το γυριστό δοξάρι
και τις σαγίτες που σκορπίστηκαν στη στροβιλούσα σκόνη.
Κι ως τ' άρµατα άσκωσε της κόρης της, φεύγει γοργά. Κι εκείνη
στον Όλυµπο, στο χαλκοκάτωφλο του ∆ία παλάτι φτάνει,
και κλαίγοντας στου κύρη εκάθισε τα γόνατα, και γύρα
το αθάνατο µαντί της έτρεµε. Κι ο ∆ίας στην αγκαλιά του
µέσα την πήρε και τη ρώτησε γλυκά χαµογελώντας:
« Παιδί µου, ποιος απ' τους αθάνατους σου τα 'χει κάνει ετούτα,
 άδικα, λες κακό πως έκανες σε όλο µπροστά τον κόσµο;»

Και του αποκρίθη η Κυνηγάρισσα κι οµορφοστεφανούσα:
« Αχ, η γυναίκα σου µε χτύπησεν, η κρουσταλλόχερη Ήρα,
αυτή που σπέρνει στους αθάνατους µαλώµατα κι αµάχες!»
Τέτοια µιλούσαν συναλλήλως τους εκείνοι οι δυο κι έλεγαν
κι ο Απόλλωνας ο Φοίβος χώθηκε στην Τροία την άγια µέσα,
τι είχε την έγνοια, το καλόχτιστο της πόλης καστροτείχι
κι ενάντια στο γραφτό µην πάρουνε τη µέρα εκείνη οι Αργίτες.
Κι οι επίλοιποι θεοί στον Όλυµπο γυρνούσαν οι αναιώνιοι,
άλλοι περίσσια καµαρώνοντας, κι άλλοι θυµό γεµάτοι'
 κι ήρθαν στο ∆ία το µαυροσύγνεφο και κάτσαν πλάι. Κι ωστόσο

τα χέρια του Αχιλλέα κι αλόγατα και Τρώες σώριαζαν χάµω.
Πως ο καπνός ψηλά πετάγεται στα ουράνια, σύντας βάζουν
φωτιά οι θεοί σε κάστρο κι άναψε, τι θύµωσαν µαζί του,
κι όλους σε µόχτο πλήθιο βάζουνε, πολλούς σε πίκρες µαύρες·
παρόµοια κι ο Αχιλλέας εστοίβαζε στους Τρώες καηµούς και πίκρες.
Κι ο γέρο Πρίαµος στο θεόχτιστο ψηλά ως στεκόταν πύργο,
τον Αχιλλέα το σαραντάπηχο θωράει' κυνηγηµένοι
µπροστά του οι Τρώες έφευγαν γρήγορακαι ποιος να τους γλιτώσει;
Ευτύς από τον πύργο σκούζοντας κατέβη, και φωνάζει

 στους θυροκράτες τους αντρόκαρδους, πλάι στο τειχί που έστεκαν:

«Τις πόρτες ανοιχτές κρατάτε τις στα χέρια, για να µπούνε
τ' ασκέρια µες στο κάστρο, ως φεύγουνε' τι να τος ο Αχιλλέας
που φτάνει κυνηγώντας· σίµωσε θαρρώ η στερνή µας ώρα!
Μα σαν τρυπώσουν πια στο κάστρο µας και πάρουν λίγη ανάσα,
σφαλίχτε πάλι τα θυρόφυλλα τα σφιχταρµοδεµένα'
µες στο τειχί µας ο κατάρατος µπας και πηδήξει τρέµω!»
Είπε, κι άνοιξαν τις καστρόπορτες και τράβηξαν τους σύρτες,
κι είδανε φως οι Τρώες, ως άνοιξαν. Ο Απόλλωνας ωστόσο
χύθηκε αντίκρα, από το θάνατο τους Τρώες για να γλιτώσει.
 Τούτοι απ' τον κάµπο, µε κατάξερο λαιµό, κουρνιαχτισµένοι,

προς το καστρί και το αψηλόχτιστο τειχί γραµµή ετραβούσαν'
µ' αυτός µε το κοντάρι εχύνουνταν ξοπίσω τους, καί λύσσα
µες στην καρδιά τρανή τον έπνιγε, και λαχταρούσε δόξα.
Οι Αργίτες τότε το αψηλόπορτο της Τροίας θα παίρναν κάστρο,
αν τον Αγήνορα δεν έλεγεν ο Απόλλωνας ο Φοίβος,
τον αντρειωµένο γιο, τον άψεγο, του Αντήνορα, να σπρώξει,
κουράγιο στην καρδιά του βάζοντας· καί στάθη στο πλευρό του,
τη Μοίρα τη βαριά από πάνω του να διώξει του θανάτου,
γερµένος πα στο δρύ' και σύµπυκνη τον έζωνεν αντάρα.
 Κι αυτός τον Αχιλλέα ξεκρίνοντας τον καστροκαταλύτη .

στάθη, και χίλιες έγνοιες έδερναν το νου του, ως καρτερούσε.
Βόγγηξε τότε και στην πέρφανη γυρνάει καί λέει ψυχή του:
«Ωχού µου, αν µπρος στον αντροδύναµο τον Αχιλλέα γυρέψω
να φύγω τώρα, κει που οι επίλοιποι σκορπούν αλαλιασµένοι,
µε φτάνει κι έτσι, και ξαρµάτωτο θα µε ξαπλώσει χάµω.
Αν πάλε αυτούς εδώ τους άφηνα να φεύγουν δώθε κείθε
µπρος στου Πηλέα το γιο, και τρέχοντας µακριά απ' το κάστρο, πέρα
κατά της Τροίας τον κάµπο αλάργευα, να φτάσω ως τα φαράγγια
της Ίδας, να χωθώ σε σύλλογγο βαθύ, και σα βραδιάσει


να πέσω να λουστώ στα ρέµατα του ποταµού, να βγάλω
τον ίδρο απ' το κορµί µου, κι έπειτα στην Τροία διαγύρω πίσω.
Όµως γιατί η καρδιά µου κάθεται και τ' αναδεύει ετούτα;
Μπας και µε ιδεί, ως το κάστρο αφήνοντας δροµώ κατά τον κάµπο,
και µε τα γρήγορα ποδάρια του µε φτάσει κυνηγώντας·
και τότε σίγουρα απ' το θάνατο κι απ' του χαµού τη µοίρα
πια δε γλιτώνω' τι στη δύναµη το ταίρι του δεν έχει.
Αν πάλε οµπρός στο κάστρο αντίκρα του τραβήξωτι και τούτος
έχει κορµί, που θα λαβώνεται µε σουβλερό κοντάρι,

και µια ψυχή κι αυτός στα στήθια του' θνητός κι αυτός λογαται'
 µόνο που τώρα ο ∆ίας βουλήθηκε τιµή να του χαρίσει.»

Είπε, και ζάρωσε προσµένοντας τον Αχιλλέα, κι εντός του
η ατρόµητη καρδιά για πόλεµο και για σφαγή εχτυπούσε.
Πώς µέσα από λογγάρι η λιόπαρδη προβαίνει φουντωµένο
σε κυνηγό µπροστά, και µέσα της µηδέ τροµάρα νιώθει
µηδέ φευγιού λαχτάρα, ακούγοντας το σλίχτισµα των σκύλων
τι κι αν από κοντά προφταίνοντας της ρίξει για απ' αλάργα
και την τρυπήσει το κοντάρι του, και πάλε αυτή δε χάνει
την αντριγιά, πριν πέσει απάνω του για πριν να ξεψυχήσει,
όµοια ο αρχοντόγεννος Αγήνορας, του Αντήνορα το σπέρµα,
 στον Αχιλλέα µπροστά δεν έλεγε να φύγει, πριν του ρίξει.

Κι ασκώνοντας το ολούθε ισόκυκλο σκουτάρι οµπρός του τότε
µε το κοντάρι τον σηµάδεψε και δυνατά φωνάζει:
« Περίτρανε Αχιλλέα, το πίστεψες θαρρώ στ' αλήθεια τώρα
πως σήµερα των Τρωών των πέρφανων το κάστρο θα πατήσεις.
Ανέµυαλε! έχει ακόµα γύρα του πολύ ν' ασκώσει θρήνο!
Τα παλικάρια λέω δεν του 'λειψαν, περίσσια κι αντρειωµένα,
που τους γονιούς µας διαφεντεύοντας, τα ταίρια και τους γιους µας
στης Τροίας το κάστρο οµπρός στεκόµαστε' µα εσύ δω πέρα τώρα
θα σκοτωθείς, κι ας είσαι ανήµερος και µέγας πολέµαρχος!»
 Αυτά είπε, κι απ' το χέρι του έφυγε το σουβλερό κοντάρι

και στο καλάµι τον επέτυχε, στο γόνατο πιο κάτω·
και γύρα του η κνηµίδα εβρόντηξε φριχτά, φτιαγµένη ως ήταν
καινούργια από καλάι' καί πήδηξε πίσω ο χαλκός χτυπώντας,
τι του θεού τα δώρα αµπόδισαν, και δεν την τρύπησε, όχι.
Τότε ο Αχιλλέας πα στον Αγήνορα τον αντρειωµένο εχύθη
δεύτερος· όµως δεν τον άφησε να πάρει δόξα ο Φοίβος,
µον' του τον άρπαξε· µε σύµπυκνη τον σκέπασε καταχνιά,
κι ανάνιωστα έξω από τον πόλεµο τον έβγαλε να φύγει,
καί του Πηλέα το γιο ξεµάκρυνε µε δόλο από τ' ασκέρια'


τι ο Μακρορίχτης, σε όλα µοιάζοντας του Αγήνορα, κοντά του
πήγε κι εστάθη. Ευτύς του χύθηκεν εκείνος κυνηγώντας,
και πίσω του να τρέχει αρχίνησε µες στο σπαρµένο κάµπο,
στον ποταµό, το βαθιοστρόβιλο το Σκάµαντρο αποδίπλα.
Κι ο Φοίβος όλο και του ξέφευγε, λίγο πιο µπρος, µε δόλο
πλανώντας τον, να λέει τον έφτασε κάθε στιγµή, ως δροµούσε.
Σωρός ωστόσο οι Τρώες οι επίλοιποι στο κάστρο απ' τη φευγάλα
χαρούµενοι έφταναν, και γιόµωσε το κάστρο στοιβαγµένους.

Κι ούτε βαστούσαν στο καστρότειχο να περιµένουν όξω
ο ένας τον άλλο, ποιος εγλίτωσε να µάθουν, ποιος εχάθη
 στον πόλεµο· µονάχα εχύνουνταν µε βιάση µες στο κάστρο

όσους εγλίτωναν τα γόνατα και τα γοργά τους πόδια.
Ραψωδία Χ

 November,  :
Alexandros.HELLENICdata Server
http://www.kat.gr

Ιλιάδας χ
Μετάφραση: Ν. Καζαντζάκη - Ι.Θ. Κακριδή
-Χ- Έτσι φευγάτοι αυτοί ως λαφόπουλα στο κάστρο µέσα τώρα

τον ίδρο τους στέγνωναν, κι έπιναν νερό να ξεδιψάσουν,
στα ώρια µπροστήθια απάνω γέρνοντας. Κι οι ∆αναοί ακουµπώντας
στους ώµους τα σκουτάρια εζύγωναν κοντά στο καστροτείχι.
Όµως τον Έχτορα τον κάρφωσε το µαύρο ριζικό του
να µείνει εκεί, στην Τροία κατάµπροστα, στο Ζερβοπόρτι δίπλα.
Και στου Πηλέα το γιο γυρίζοντας φωνάζει τότε ο Φοίβος:
«Γιε του Πηλέα, γιατί µε γρήγορα µε κυνηγάς ποδάρια,
θνητός εσύ θεόν αθάνατο; ∆εν το 'νιωσες ακόµα
 πως είµαι εγώ θεός, µον' άπαυτα ξοπίσω µου φρενιάζεις;

Τους Τρώες να πολεµάς δε γνοιάζεσαι, που ως τώρα κυνηγούσες
και πια τρυπώξαν µες στο κάστρο τους, µον' ξεστρατίζεις δώθε;
Να µε σκοτώσεις δεν το δύνεσαι, τι εγώ θνητός δεν είµαι!»
Τότε ο Αχιλλέας ο φτεροπόδαρος του κάνει µανιασµένος:
« Μ' έχεις πλανέψει, Μακροδόξαρε, στην κακοσύνη ο πρώτος
απ' τους θεούς, που εσύ µε αλάργεψες απ' το τειχί, τι ειδάλλως
κι άλλοι πολλοί τη γη θα δάγκωναν, µέσα στην Τροία πριν φτάσουν.
∆όξα τρανή να χάσω µ' έκανες και γλίτωσες κι εκείνους,
εύκολα δα, τι δε φοβήθηκες το γδικιωµό µου πίσω.
 Φτάνει µονάχα να 'χα δύναµη, και θα σε γδικιωνόµουν!»

Είπε, κι ευτύς µε γαύραν έπαρση γυρνάει κατά το κάστρο,
ορµή γιοµάτος, όµοιος µε άλογο πού στους αγώνες τρέχει,
και σέρνει ακούραστο το αµάξι του, τον κάµπο δρασκελώντας·
όµοια γοργά κι εκείνου εδούλευαν και γόνατα καί πόδια.
Κι όπως στον κάµπο µέσα εχίµιζε, το µάτι πρώτα απ' όλους
του γέρο Πρίαµου τον αντίκρισε, να λάµπει σαν το αστέρι,
που αργά το καλοκαίρι ασκώνεται, και στην καρδιά της νύχτας
µέσα απ' τα πλήθια τ' άστρα η λάµψη του περίσσια ξεχωρίζει'
το λένε και Σκυλί του Ωρίωνα, και πάνω απ' όλα τ' άλλα


λαµποκοπάει ψηλά, µα είναι άσκηµο σηµάδι, ως ξεπροβάλει,
τι φέρνει αλήθεια στους κακόµοιρους θνητούς περίσσιες θέρµες·
όµοια ο χαλκός κι εκείνου, ως έτρεχε, λαµπύριζε στα στήθη.
Σε θρήνο τότε ο γέρος ξέσπασε, κι ασκώνοντας τα χέρια

την κεφαλή χτυπούσε κι έσκουζε, το γιο παρακαλώντας
µε κλάµατα' µα εκείνος στέκοντας ορθός µπροστά απ' τις πόρτες
µε του Πηλέα το γιο λαχτάριζε να χτυπηθεί µονάχα.
Απλώνοντας τα χέρια ο γέροντας σπαραχτικά του κράζει:
«Στον άντρα αντίκρα ετούτον, Έχτορα, µη στέκεις, καλογιέ µου,
µακριά απ' τους άλλους ολοµόναχος, και γοργοθανατίσεις
 απ' του Πηλέα το γιο, τι δύναµη περίσσια απ' όλους έχει,

ο σκύλος! Τόση αγάπη οι αθάνατοι να του 'χαν όση νιώθω
γι' αυτόν εγώ, θα τον εξέσκιζαν γοργά σκυλιά κι αγιούπες
στο χώµα ξαπλωτό, ν' αλάφρωνε και µένα η πίκρα η τόση·
που πλήθιους γιους αρχοντογέννητους µου 'χει παρµένα ως τώρα
σκοτώνοντας τους για πουλώντας τους σε µακρινά ακρογιάλια.
Κι ακόµα τώρα τον Πολύδωρο και το Λυκάονα ψάχνω
και δεν τους βρίσκω, εδώ που κλείστηκαν οι Τρώες στο κάστρο µέσα,
η Λαοθόη που µου τους γέννησεν, αρχόντισσα απ' τις πρώτες.
Μ' αν ζουν ακόµα µες στ' Αργίτικα ληµέρια, µε χρυσάφι
 και µε χαλκό θα τους λυτρώναµε, τι είναι πολύ το βιος µας'

προίκα τρανή στην κόρη του έδωκε κι ο ξακουσµένος Άλτης.
Μ' αν σκοτώθηκαν πια και βρίσκουνται στον Κάτω Κόσµο τώρα,
καηµός σε µας που τους γεννήσαµε, τη µάνα του κι εµένα,
όµως ο κόσµος ο αποδέλοιπος δε θα πονέσει τόσο,
φτάνει µονάχα εσύ να γλίτωνες απ' του Αχιλλέα τα χέρια.
Μον' έµπα, γιε µου, µες στο κάστρο µας καί γλίτωσε µας όλους,
τους Τρώες µαζί και τις γυναίκες τους' στον Αχιλλέα µη δώσεις
δόξα τρανή, και συ πεθαίνοντας ταξιδευτείς στον Άδη.
Εµένα καν τον κακορίζικο που ακόµα ζω σπλαχνίσου,
 που µέσα στα βαθιά γεράµατα του Κρόνου ο γιος µου γράφει

άραχλα τέλη, πλήθια ο δύστυχος σα δω κακά πιο πρώτα,
τους γιους να µου σκοτώνουν, σκλάβες τους τις κόρες να µου σέρνουν
και να κουρσεύουν το παλάτι µου' να σφεντονίζουν κάτω
στο χώµα τα παιδιά τ' ανήλικα µες στη σφαγή την άγρια,
και να τραβούν µεβιάς τις νύφες µου µε τ' άνοµά τους χέρια.
Στερνό και µένα µπρος στην ξώπορτα θα µε τραβολογήσουν,
ώµο για να µε φαν, οι σκύλοι µου, σύντας µε κρούσει κάποιος
µε το σπαθί για το κοντάρι του, και τη ζωή µου πάρει
αυτοί που τάιζα στο τραπέζι µου, να µου φυλάν τις πόρτες·
 κι αφού ρουφήξουν πια το γαίµα µου µε φρενιασµένα σπλάχνα,

θα ξαπλωθούν µπροστά στην ξώπορτα. Στο νιο ταιριάζουν όλα,
που ο κοφτερός χαλκός τον σπάραξε µες στη σφαγή και πέφτει,
κι ό,τι κι αν δείξει, είναι όλα του όµορφα, κι ας είναι σκοτωµένος.

Μα ενού γερόντου που σκοτώθηκεν οι σκύλοι σαν ντροπιάζουν
την άσπρη κεφαλή του, τ' άσπρα του τα γένια, τ' αχαµνά του,
χειρότερο κακό δε βρίσκεται για τους θνητούς τους έρµους!»
Έτσι µιλούσε τότε ο γέροντας, τα κάτασπρα µαλλιά του
συροµαδώντας, όµως του Έχτορα δεν άλλαζε τη γνώµη.
Κι αντίκρα εδέρνουνταν η µάνα του, πνιγµένη µες στο θρήνο,
 κι ανοίγοντας τον κόρφο εσήκωσε το στήθος της µε τ' άλλο,

και µες στα κλάµατα ανεµάρπαστα του συντυχαίνει λόγια:
«Εχτορα γιε µου, αυτά σεβάσου τα, σπλαχνίσου εµέ την ίδια!
Κάποτε αν βύζαξες τα στήθη µου και ξέχασες τον πόνο,
βαλ' τα στο νου σου τούτα, αγόρι µου, και τον οχτρό πολέµα
µεσ' απ' το κάστρο µας· µη στέκεσαι στήθος µε στήθος µπρος του.
∆ίχως καρδιά είσαι! τι αν σε σκότωνεν αυτός, στο στρώµα απάνω
δε θα µπορούσα εγώ που σ' έκανα να σε θρηνήσω, µήτε
η ακριβαγόραστη γυναίκα σου, βλαστάρι µου' µακριά µας
στ' Αργίτικα καράβια οι γρήγοροι θα σε σπαράξουν σκύλοι!»
 Αυτά κι οι δυο µε θρήνους φώναζαν, τον ακριβό το γιο τους

παρακαλώντας, όµως του Έχτορα δεν άλλαζαν τη γνώµη,
µον' πρόσµενε το σαραντάπηχο τον Αχιλλέα που ερχόταν Πώς φίδι του βουνού στην τρύπα του παραµονεύει κάποιον,
φαρµακερά βοτάνια ως γεύτηκε, κι όλο χολή φρενιάζει,
κι άγριες µατιές πετάει, στην τρύπα του κουλουριαστό τρογύρα'
µε ίδια αγριεµένη λύσσα κι ο Έχτορας το αστραφτερό σκουτάρι
σε µια γωνιά του πύργου εστύλωσε, χωρίς να κάµει πίσω.
Βόγγηξε τότε και στην πέρφανη γυρνάει και λέει ψυχή του:
« Αλί µου! τώρα εγώ αν διαβαίνοντας τις πόρτες µπω στο κάστρο,
 πρώτοςτο ξέρωο Πολυδάµαντας θα βγει να µε ντροπιάσει,

που µου 'δινε βουλή, στο κάστρο µας τους Τρώες να φέρω µέσα,
ψες βράδυ, που ο Αχιλλέας ασκώθηκε για την κακιά µας µοίρα.
Μα δεν τον άκουσα, και θα 'µασταν πολύ πιο κερδεµένοι.
Τώρα που τόσο ασκέρι εχάλασα µε φταίξιµο δικό µου,
µπροστά στους Τρώες αλήθεια ντρέπουµαι και στις µακροµαντούσες
Τρωαδίτισσες, κανένας κάποτε µην πει αχαµνότερος µου:
,,Ο Έχτορας χάλασε το ασκέρι µας µε την ξεθαρρεσιά του."
Αυτά θα πρϋν. Πολύ καλύτερο για µένα θα 'ταν τότε
για να σκοτώσω, οµπρός του βγαίνοντας, τον Αχιλλέα, πριν γύρω,


για και να πέσω από τα χέρια του, σαν άντρας, µπρος στο κάστρο.
Αν πάλε το σκουτάρι απίθωνα το αφαλωτό στο χώµα
και το βαρύ µου κράνος, κι έγερνα στο τείχος το κοντάρι,

κι ατός µου επήγαινα τον άψεγο τον Αχιλλέα να σµίξω,
και την Ελένη πίσω του 'ταζα κι όλο το βιος µαζί της,
που µες στα βαθουλά καράβια του φόρτωσε ο Πάρης τότε
κι έφερε εδώ στην Τροία της έχτρας µας η αρχή που εστάθη η πρώτη
πίσω στους γιους του Ατρέα να τα 'δινα' κι ακόµα εµείς κι οι Αργίτες
τους θησαυρούς να µοιραζόµαστε που κλεί το κάστρο εντός του,
κι όρκο τους Τρώες να πάρουν έβαζα µε τους πρωτογερόντους,
 να µοιραστούν στα δυο και τίποτα µαθές να µην τους κρύψουν

απ' όσα πλούτη τ' ώριο κάστρο µας φυλάγει εντός του ακόµα.
Όµως γιατί η καρδιά µου κάθεται καί τ' αναδεύει ετούτα;
Εγώ µην πάω παρακαλώντας τον, κι αυτός σπλαχνιά δε νιώσει
κι ουδέ µε σεβαστεί, ξαρµάτωτο µονάχα µε ξεκάνει
σα µια γυναίκα, όπως θα βρίσκοµαι, µε δίχως τ' άρµατά µου.
Καιρός δεν είναι πια να στήσουµε γλυκοκουβεντολόγι,
λόγια του ανέµου, ως ένας άγουρος που σµίξει µε κοπέλα,
ως µια κοπέλα κι ένας άγουρος που γλυκοκουβεντιάζουν.
Κάλλιο θαρρώ µιαν ώρα αρχύτερα να πιάσουµε το απάλε,
 σε ποιόν να ιδούµε ο αφέντης του Ολύµπου τη νίκη θα χαρίσει.»

Τέτοια λογιάζοντας τον πρόσµενε, κι ήρθε ο Αχιλλέας σιµά του
ο κρανοσείστης, πολεµόχαρος θαρρείς πως ήταν Άρης,
το πηλιορίτικο το φράξο του το τροµερό κουνώντας
στον ώµο το δεξιό; κι ο µπρούντζος του στραφτάλιζε τρογύρα
σαν τη φωτιά που λαµπαδιάζεται για ως ήλιος που προβέλνει.
Τον είδεν ο Έχτορας και τρόµαξε, δε βάστηξε να µείνει,
κι αφήνοντας τις πόρτες πίσω του πήρε γοργά να τρέχει.
Τότε ο Αχιλλέας χιµάει ξοπίσω του µε φτερωµένα πόδια,
καθώς γεράκι, απ' τα πετούµενα το πιο γοργό, που πέφτει
 σε περιστέρα πάνω ολότρεµη πα στα βουνά µε φόρα,

κι ως φεύγει αυτή µπροστά, στρηνιάζοντας την παίρνει του κυνηγού,
χιµώντας κάθε τόσο πίσω της, στα νύχια του ως να πέσει·
όµοια κι αυτός λυσσώντας χύνουνταν στον Εχτορα, κι εκείνος
κάτω απ' των Τρωών το τείχος έφευγε µε γρήγορα ποδάρια.
Τη βίγλα και την ανεµόδαρτην αγριοσυκιά πέρασαν,
κι όξω απ' τα τείχη πέρα ερίχτηκαν στη δηµοσιά και τρέχαν.
Να κι οι ανεβάλλουσες οι γάργαρες, απ' όπου ξεπετιούνται'
του γοργοστρόβιλου του Σκάµαντρου τα δυο τα κεφαλάρια'
σύχλιο νερό αναβρύζει το 'να τους, κι αχνούς ολόγυρα του
 πετά από µέσα του, λες κι άναψε φωτιά καπνούς γιοµάτη·

το άλλο αναβρύζει συγκαλόκαιρα νερά σαν το χαλάζι,

για σαν τον πάγο που κρουστάλλιασε, για σαν το κρύο το χιόνι.
Ηταν εκεί και γούρνες δίπλα τους για πλυσταριά, µεγάλες,
πανώριες, πέτρινες, όπου 'φερναν τα λιόκαλα σκουτιά τους
των Τρωών τα ταίρια κι οι πεντάµορφες κοπέλες τους και πλέναν,
στα χρόνια της ειρήνης, άλλοτε, πριν οι Αχαιοί προβάλουν.
Κείθε πέρασαν, ο ένας φεύγοντας, και κυνηγώντας ο άλλος,
(τρανός ο που 'φευγε, τρανότερος ξοπίσω ο κυνηγάρης)
τρεχάτοι' για σφαχτό δεν πάλευαν και για βοδιού τοµάρι,
 που παίρνουν όσοι παραβγαίνοντας κερδίζουν στους αγώνες·

για τη ζωή εδροµούσαν του Έχτορα του αλογατάρη τώρα!
Πώς στους αγώνες, σύντας πέθανε κάποιος τρανός, µε βιάση
τ' άτια δροµίζουν τα µονόνυχα τρογύρα απ' τα σηµάδια,
να πάρει όποιος νικήσει δώρο του για σκλάβα για τριπόδι'
όµοια κι εκείνοι τρεις γυρόφεραν φορές το καστροτείχι
του Πρίαµου τρέχοντας. Κι οι αθάνατοι τους αγνάντευαν όλοι.
Πρώτος µιλούσε των αθάνατων και των θνητών ο κύρης:
«Ωχού µου, αλήθεια πολυαγάπητο θνητό στο τείχος γύρα
θωρώ να κυνηγούν, και µέσα µου τον κλαίει πικρά η καρδιά µου,
 τον Έχτορα, που τόσα µου 'καψε µεριά βοδιών ως τώρα

στ' ακρόβουνα της πολυφάραγγης της Ίδας, πότε πάλε
ψηλά στο κάστρο. Τώρα ιδέστε τον τον κυνηγάει µε πόδι
γοργό ο Αχιλλέας στην πόλη ολόγυρα του Πρίαµου, να τον φτάσει.
Οµπρός λοιπόν, θεοί, ζυγιάστε το, καλολογιάσετέ το'
θα τον γλιτώσουµε απ' το θάνατο, για απ' του Αχιλλέα τα χέρια
να πέσει πια θα τον αφήσουµε, µε όση αντριγιά κι αν έχει;»
Τότε η Αθηνά, η θεά η γλαυκόµατη, του απηλογήθη κι είπε:
« Τί λες, πατέρα αστραποκέραυνε, µαυροσυγνεφιασµένε;
Έναν θνητό που η Μοίρα θάνατο του 'χει από χρόνια γράψει


πώς θες ξανά απ' τον πολυστέναχτο να τον γλιτώσεις Χάρο;
Κάµε ό,τι θες, µα κι όλοι οι αθάνατοι δεν έχουµε ίδια γνώµη.»
Κι ο ∆ίας γυρνώντας της απάντησεν ο νεφελοστοιβάχτης:
« Παιδί µου Τριτογένεια, θάρρεψε, κι αλήθεια δε µιλούσα
µε την καρδιά µου' θέλω πάντα µου καλός µαζί σου να 'µαι.
Ό,τι γυρεύει ο νους σου κάµε το και µη χασοµερίζεις.»
Αυτά είπε, κι η Αθηνά, που το 'θελε κι από τα πριν, πετάχτη
και τις κορφές του Ολύµπου αφήνοντας µε βιάση εχύθη κάτω.

δίχως ξανάσα. Πώς λαφόπουλο ξοπίσω παίρνει σκύλος,
 που απ' τη µονιά του το ξετόπωσε, µες σε πλαγιές και λόγγους·

κι αν µια στιγµή θαρρεί πως ξέφυγε τρυπώνοντας στα θάµνα,
µ' αυτός δε σταµατάει το λάχνισµα και το τρεχιό, ως να το' βρει'
όµοια τον Έχτορα απ' τα µάτια του δεν άφηνε ο Αχιλλέας.
Κάθε που αυτός για τις καστρόπορτες του ∆άρδανου εκινούσε
τρέχοντας, κάτω απ' τους καλόχτιστους για να βρεθεί τους πύργους,
µπας κι οι δικοί του τον διαφέντευαν ψηλά µε τις σαγίτες,
όλο και πρόφταινε καί του 'µπαινε µπροστά, στον κάµπο πίσω
γυρνώντας τον, κι ατός του εβρίσκουνταν µεριά του κάστρου πάντα.
Πώς µέσα στ' όνειρο δε δύνεσαι να πιάσεις τον που φεύγει,
 και µήτε να τον πιάσεις δύνεσαι, µήτε κι αυτός να φύγει'

όµοια κι εκείνος δεν τον έφτανε, και δεν εξέφευγε ο άλλος.
Και τώρα πώς ο µέγας Έχτορας θα γλίτωνε του Χάρου.
αν για στερνή φορά κι ολόστερνη σιµά του δεν ερχόταν
ο Απόλλωνας, ορµή και γόνατα γοργά να του χαρίσει'
Κουνώντας το κεφάλι του έγνεφε στους άλλους ο Αχιλλέας,
πικρές σαγίτες πα στον Έχτορα κανένας να µη ρίξει,
µην άλλος δοξαστεί χτυπώντας τον, κι εκείνος δεν προφτάσει.
Μα σύντας φτάσαν πια και τέταρτη φορά στις βρυσοµάνες,
τη ζυγαριά του την ολόχρυση τέντωσε ο ∆ίας πατέρας'
 κι έβαζε κλήρους δυο δεξόζερβα του ανήλεου του θανάτου,

στη µια του αλογατάρη του Έχτορα, και του Αχιλλέα στην άλλη·
κι από τη µέση ως την εσήκωσε, το ριζικό του Εχτόρου
γέρνει στον Άδη. Ευτύς τον αφησε κι ο Απόλλωνας ο Φοίβος.
Τότε η Αθηνά, η θεά η γλαυκόµατη, τον Αχιλλέα σιµώνει,
κι ως πλάι του εστάθη, µε ανεµάρπαστα του συντυχαίνει λόγια:
« Τώρα, Αχιλλέα τρανέ, αρχοντόγεννε, λογιάζω πώς οι δυο µας
δόξα περίτρανη θα πάρουµε στ' Αργίτικα καράβια
σκοτώνοντας µαζί τον Έχτορα, κι ας µη χορταίνει απάλε.
Μεσ' απ' τα χέρια µας δε γίνεται καθόλου να γλιτώσει,


περίσσια κι αν πασκίσει ο Απόλλωνας ο µακροσαγιτάρης,
στου ∆ία µπροστά του βροντοσκούταρου κι αν κυλιστεί τα πόδια.
Μον' έλα, στάσου εσύ κι ανάσανε, κι εγώ θα τρέξω τώρα
τη γνώµη να του αλλάξω, αντίκρα σου να βγει να πολεµήσει.»
Είπε η Αθηνά, κι αυτός την άκουσε και χάρηκε η καρδιά του,
κι εστάθη απά στο χαλκοµύτικο κοντάρι του ακουµπώντας.

Κι εκείνη αφήνοντας τον έτρεξε στον Έχτορα το γαύρο,
του ∆ήφοβου το διώµα παίρνοντας και την τρανή φωνή του·
κι ως πλάι του εστάθη, µε ανεµάρπαστα του συντυχαίνει λόγια:
« Σε ζόρισε ο Αχιλλέας ο γρήγορος πολύ, αδερφέ µου, τώρα
 γύρω απ' το κάστρο κυνηγώντας σε µε φτερωµένα πόδια·

µα εδώ ας σταθούµε κι ας ανοίξουµε τον πόλεµο µαζί του.»
Κι ο µέγας κρανοσείστης Έχτορας απηλογιά της δίνει:
« Και πρώτα αγάπη εσένα, ∆ήφοβε, σου 'χα περίσσια απ' όλους
τους αδερφούς, που ο Πρίαµος γέννησε κι η Εκάβη· ωστόσο τώρα
µες στην καρδιά µου ακόµα πιότερο να σ' έχω λογαριάζω,
που για χατίρι µου αποκότησες, σαν είδες πού βρισκόµουν,
έξω να βγεις, την ώρα που όλοι τους απόµειναν στο κάστρο.»
Τότε η Αθηνά, η θεά η γλαυκόµατη, του απηλογήθη κι είπε:
« Καλέ µου, αλήθεια κι ο πατέρας µας κι η µάνα η σεβαστή µας
 στα γόνατα µου έπεσαν κλαίγοντας, κι οι σύντροφοι τρογύρα,

να µείνω µέσα εκεί, τι ανείπωτος τους έχει αδράξει τρόµος'
µα µέσα µου η καρδιά εσπαράζουνταν από καηµό περίσσιο.
Ας µπούµε τώρα στο αντροπάλεµα µε ορµή, και τα κοντάρια
µη λυπηθούµε, για να µάθουµε, τάχα ο Αχιλλέας τους δυο µας
θα µας σκοτώσει, στα καράβια του τα µατωµένα κούρσα
να φέρει, για κι απ' το κοντάρι σου θα πέσει πρώτα εκείνος;»
Αυτά είπεν η Αθηνά, και κίνησε µπροστά πλανεύοντας τον.
Κι όπως τρεχάτοι κοντοζύγωσαν ο ένας του άλλου χιµώντας,
ο µέγας κρανοσείστης Έχτορας του µίλησε έτσι πρώτος:
 « Γιε του Πηλέα, πια δε σε σκιάζοµαι σαν πρίν, που επήρα δρόµο

στο κάστρο τρεις φορές ολόγυρα του Πρίαµου, κι ως χυνόσουν,
να σε αντικρίσω δεν το βάστηξα' τώρα η καρδιά µε σπρώχνει
να χτυπηθούµε πια κατάστηθα, κι όποιονε πάρει ο Χάρος!
Μον' έλα, τους θεούς να κράξουµε, τι άλλους δεν έχει αλήθεια
κάλλιους µαρτύρους και βλεπάτορες στις σύβασές µας τούτες:
τι το κορµί σου εγώ σκληρόψυχα δε θα ντροπιάσω, αν ίσως
µου δώσει τώρα ο ∆ίας τη δύναµη και τη ζωή σου πάρω'
τα ξακουστά σα γδύσω τ' άρµατα, θα δώσω το κορµί σου
στους Αχαιούς για να το θάψουνε' το ίδιο και συ να κάνεις.»


Κι είπε ο Αχιλλέας ο γοργοπόδαρος ταυροκοιτάζοντάς τον:
«Έχτορα σκύλε, τα συβάσµατα καταµεριά παράτα!
Όπως ποτέ λιοντάρια κι άνθρωποι πιστούς δε δένουν όρκους,

κι ουδέ κι αρνιά και λύκοι σµίγουνε ποτέ τους να µονιάσουν,
µονάχα µίσος ακατάλυτο δουλεύει αναµεσό τους,
παρόµοια εγώ και συ δε γίνεται να 'χουµε αγάπη, µήτε
όρκους να κάνουµε, πριν ένας µας πέσει στη γη, τον Άρη
για να χορτάσει µε το γαίµα του, τον άγριο πολέµαρχο.
Βάλε λοιπόν την πάσα τέχνη σου στο νου, καιρός να δείξεις
κονταροµάχος και πολέµαρχος πως είσαι ψυχωµένος.
 ∆εν έχεις γλιτωµό! Το θάνατο σου ετοίµασε η Παλλάδα

την ώρα αυτή µε το κοντάρι µου' κι όλες µαζί τις πίκρες
θα µου πλερώσεις για τους συντρόφους που σκότωσες λυσσώντας.»
Είπε, και το µακρόισκιωτο έριξε κοντάρι του µε φόρα·
µα το 'δε αντίκρα ο µέγας Έχτορας και τη ριξιά ξεφεύγει,
τι έσκυψε, ως το 'δε· κι από πάνω του πετώντας το κοντάρι
το χάλκινο στο χώµα εµπήχτηκε' τότε η Αθηνά το αρπάζει
κρυφά απ' τον Έχτορα και το 'δωκε ξανά στον Αχιλλέα.
Κι ο µέγας Έχτορας στον άψεγο γιο του Πηλέα φωνάζει:
« θεόµοιαστε Αχιλλέα, ξαστόχησες, κι ουδέ το θάνατο µου
 από το ∆ία στ' αλήθεια κάτεχες, καθώς καυκιόσουν τώρα·

πολυλογάς µονάχα εφάνηκες και κοµπωτής στα λόγια,
για να ξεχάσω από το φόβο µου κι ορµή κι αντρεία µπροστά σου.
∆ε θα µου µπήξεις το κοντάρι σου στο µεσοπλάτι, ως φεύγω,
µόνο µπροστά, καθώς θα χύνουµαι, στο στήθος, αν τη χάρη
σου κάµει ένας θεός· µα γλίτωσε πιο πριν απ' το δικό µου
χαλκό κοντάρι που να χώνευε στη σάρκα σου όλο µέσα !
Έτσι αλαφρότερο τον πόλεµο κι οι Τρώες θα νιώθαν όλοι,
αν πέθαινες, τι εσύ τους στάθηκες η πιο βαριά κατάρα.»
Είπε, και το µακροίσκιωτο έριξε κοντάρι του µε φόρα,
 και του Αχιλλέα στη µέση αλάθευτα βαρίσκει το σκουτάρι,

µα το κοντάρι πέρα επήδηξε. Θυµός τον συνεπηρε,
που η γρήγορη ριξιά του ξέφυγε του κάκου από τα χέρια·
και µε καρδιά σφιγµένη εστάθηκε, κι ουδ' είχε άλλο κοντάρι.
∆ριµιά φωνή του ∆ήφοβου έσυρε του στραφτοσκουταράτου,
για να του δώσει το κοντάρι του, µ' αυτός σιµά δεν ήταν.
Κι ο Έχτορας τότε πια κατάλαβε βαθιά του και φωνάζει:
«Αχ, σίγουρα οι θεοί στο θάνατο µ' έχουν καλέσει τώρα!
Τον αντρειωµένο εθάρρουν ∆ήφοβο πως έχω πλάι µου, κι είναι
στο κάστρο αυτός, και µένα, αλίµονο, µ' έχει η Αθηνά πλανέψει.


Πια τώρα ο µαύρος Χάρος µ' έζωσε κι ουδέ µακριά µου στέκει·

δεν του γλιτώνω' τέτοια απόφαση θα 'χουν παλιά παρµένα
ο ∆ίας κι ο γιος του ο µακροδόξαρος, αυτοί που πριν µε αγάπη
µε παράστεκαν τώρα η µαύρη µου µε συντυχαίνει Μοίρα.
Όµως να µη χαθώ απολέµιστα κι αδόξαστα, πριν κάµω
έργο τρανό, που κι οι µελλούµενες γενιές να το θυµούνται!»
Ως είπε τούτα, ξεθηκάρωσε το κοφτερό σπαθί του,
που απ' το πλευρό του δίπλα εκρέµουνταν, το δυνατό, το µέγα,
κι εχύθη οµπρός σκυφτά, αιθερόλαµνος ίδιος αϊτός, που ξάφνου
ψηλάθε από τα µαύρα σύγνεφα χιµάει στον κάµπο κάτω,
 για κάποιο αρνί ν' αρπάξει αδύναµο για και λαγό δειλιαρη'

παρόµοια εχύθη σειώντας ο Έχτορας το κοφτερό σπαθί του.
Χιµίζει κι ο Αχιλλέας· τα σπλάχνα του θυµός τα πληµµυρούσε
ανήµερος, κι οµπρός στο στήθος του το πλουµιστό, πανώριο
βάζει σκουτάρι' πάνω εσάλευε το αστραφτερό του κράνος,
το τετρακέρατο, κι ολόγυρα κυµάτιζαν οι τρίχες
χρυσές, για φούντα που 'χεν ο Ήφαιστος πυκνές στεριώσει απάνω.
Πώς ξεπροβαίνει στ' άστρα ανάµεσα µες στην καρδιά της νύχτας
ο Αποσπερίτης, τ' οµορφότερο ψηλά στα ουράνια αστέρι'
παρόµοια ο κοφτερός στραφτάλιζε χαλκός, που στο δεξιό του
 κουνούσεν ο Αχιλλέας, το θάνατο του Εχτόρου µελετώντας,

και τ' όµορφο κορµί του κοίταζε που κάλλιο να χτυπήσει.
Το άλλο κορµί του ακέριο τ' άρµατα τα χάλκινα σκέπαζαν,
τα ώρια, που κούρσεψε, τον Πάτροκλο τον αντρειανό χτυπώντας·
κι άνοιγε µόνο απά στην κλείδωση, λαιµό που δένει κι ώµους,
πλάι στο λαρύγγι, εκεί που ο θάνατος µονοστιγµίς πλακώνει.
Κι όπως χιµούσε, ο αρχοντογέννητος εκεί Αχιλλέας του ρίχνει,
κι απαντικρύ ο χαλός ξεπρόβαλε στον τρυφερό λαιµό του"
µα το λαρύγγι απ' το χαλκόβαρο δεν κόπηκε κοντάρι,
για να µπορεί να δώσει απόκριση, σα θα του εµίλα εκείνος.
 Στη γης σωριάστη, κι ο αρχοντόγεννος καυκήθηκε Αχιλλέας:

« Έχτορα, αλήθεια, σαν ξαρµάτωνες τον Πάτροκλο, θαρρούσες
θα γλίτωνες, και µένα που 'λειπα δε λόγιασες καθόλου,
ανέµυαλε' Πολύ πιο αντρόκαρδος εγώ είχα µείνει πίσω
στα βαθουλά καράβια, αργότερα ξεπλερωµή να πάρω,
και σου 'λυσα τα γόνα. Ανέσπλαχνα σκυλιά κι αγιούπες σένα
θα σύρουν, κι οι Αχαιοί τον Πάτροκλο θα θάψουν τιµηµένα.»
Και τότε ο κρανοσείστης Έχτορας µιλά του ξεπνεµένος:
« Έτσι ζωή, γονιούς να χαίρεσαι και νιάτα, σε ξορκίζω,
αχ, µη µε αφήσεις σκύλοι Αργίτικοι στα πλοία να µε σπαράξουν

 µονάχα εσύ χαλκό και µάλαµα για ξαγορά µου δέξου,

που θα σου δώσουν πλήθια ο κύρης µου κι η σεβαστή µου η µάνα'
και πίσω το κορµί µου γύρισε στο σπίτι µου, να βάλουν
οι Τρώες µαζί µε τις γυναίκες τους φωτιά και να µε κάψουν.»
Κι είπε ο Αχιλλέας ο γοργοπόδαρος ταυροκοιτάζοντάς τον:
« Μη µε ξορκίζεις για στα νιάτα µου, για στους γονιούς µου, σκύλε!
τι όσο µε σπρώχνει εµένα η λύσσα µου κι η µάνητα µου, ατός µου ,
να κόψω, ωµές να φάω τις σάρκες σου, γι' αυτά που µου 'χεις κάνει,
τόσο είναι αλήθεια απ' το κεφάλι σου πως δε θα διώξει ουτ' ένας
τους σκύλους, κι αν ακόµα µου 'φερναν εδώ την ξαγορά σου
 δέκα φορές πιο πλήθια κι είκοσι, καί να µου τάζαν κι άλλα'

κι ουδέ κι αν µου 'λεε ν' αντιζύγιαζεν ο Πρίαµος το κορµί σου
µε µάλαµα, και πάλε η µάνα σου που σ' έχει γεννηµένα
δε θα σε βάλει απά στο στρώµα σου να σε µοιρολογήσει,
µονάχα εσένα οι σκύλοι αλάκερο κι οι αγιούπες θα σε φάνε!»
Κι ο µέγας Έχτορας πεθαίνοντας απηλογιά του δίνει:
« Και µόνο που σε βλέπω το 'νιωσα, κι ουδ' ήταν να σου αλλάξω
τη γνώµη, τι καρδιά από σίδερο στα στήθια µέσα κλείνεις.
Μ' απ' αφορµή δικιά µου πρόσεξε µην οι θεοί θυµώσουν
τη µέρα που και σένα, αντρόκαρδος κι ας είσαι, θα χαλάσουν
 στο Ζερβοπόρτι οµπρός ο Αλέξαντρος κι ο Απόλλωνας ο Φοίβος.»

Ως είπε τούτα, ευτύς ο θάνατος του σκέπασε τα µάτια,
κι απ' το κορµί η ψυχή του επέταξε να κατεβεί στον Άδη,
θρηνολογώντας για τη µοίρα της, που άφηκε αντρεία και νιότη.
Τότε ο Αχιλλέας ο αρχοντογέννητος, νεκρός κι ας ήταν, του 'πε:
«Πέθανε εσύ, και µένα ο θάνατος καλώς να 'ρθεί, την ώρα
που ο ∆ίας θα ορίσει κι οι άλλοι αθάνατοι θεοί να µ' ανταµώσει.»
Είπε, κι απ' το κουφάρι ετράβηξε το χάλκινο κοντάρι,
κι ως δίπλα εκεί τ' αφήκε, τ' άρµατά του γδύνει από τους ώµους,
αίµα γιοµάτα' κι οι άλλοι ολόγυρα µαζώχτηκαν Αργίτες


και θωρούν του Έχτορα θαµάζοντας το ανάριµµα, το διώµα,
κι ουτ' ένας το κορµί του εζύγωσε χωρίς να το λαβώσει.
Κι έτσι µιλούσαν ο καθένας τους στο διπλανό γυρνώντας:
« Για ιδές που αγγίζουµε τον Έχτορα και δεν αγριεύει τώρα,
σαν τότε που µας άναβε άσπλαχνα τη φλόγα στ' άρµενα µας!»
Έτσι ο καθείς µιλώντας του 'δινε και µια χτυπιά αποδίπλα.

Κι ως ο Αχιλλέας ο φτεροπόδαρος τον έγδυσε, πετιέται,
και στους Αργίτες µε ανεµάρπαστα µιλάει και κρένει λόγια:
« Φίλοι µου εσείς, Αργίτες άρχοντες καί πρωτοκεφαλάδες,
µια κι οι θεοί µ' αξιώσαν κι έριξα τον άντρα ετούτον, που όσα
 κακά δεν κάµαν οι άλλοι σύψυχοι µας τα 'χει κάµει ετούτος,

οµπρός, ας πέσουµε συνάρµατοι στο κάστρο πάνω ολούθε'
κι έτσι να ιδούµε, οι Τρώες στα στήθη τους σαν τι βουλή κρατούνε:
τώρα που αυτός εδώ σκοτώθηκε, θ' αφήσουν το καστρί τους
για και να µείνουν λεν, κι ας έχασαν τον Έχτορα για πάντα;
Όµως γιατί η καρδιά µου κάθεται και τ' αναδεύει ετούτα;
Άκλαφτος, άθαφτος, κοιτάµενος στα πλοία νεκρός προσµένει
ο Πάτροκλος, που εγώ δε γίνεται να τον ξεχάσω, ωσόπου
στους ζωντανούς λογιέµαι ανάµεσα και µε βαστούν τα γόνα.
Μα και στον Άδη αν όσοι βρίσκουνται ξεχνούν τους πεθαµένους,
 εγώ κι εκεί θα συλλογίζοµαι τον γκαρδιακό µου ακράνη.

Μα τώρα οµπρός, Αργίτες! Ψέλνοντας της νίκης το τραγούδι
στα βαθουλά καράβια ας γύρουµε, κι ας σύρουµε και τούτον:
Τρανή είναι η δόξα µας, τον Έχτορα σκοτώσαµε το γαύρο,
που οι Τρώες στο κάστρο του προσεύκουνταν, θεός θαρρείς πως ήταν!»
Αυτά είπε, και δουλειές αταίριαστες του Εχτόρου κάνει τότε:
των δυο ποδιών του πίσω ετρύπησε τα νεύρα, από τις φτέρνες
ως τ' αστραγάλια, και τους πέρασε λουριά βοδιού από µέσα,
και τα 'δεσε στο αµάξι, αφήνοντας να σούρνει η κεφαλή του.
Κι απά στο αµάξι ανέβη' τ' άρµατα τα ξακουστά φορτώνει,
 και δίνει ευτύς βιτσιά στ' αλόγατα, που πρόθυµα πέταξαν.

Κι ως σούρνονταν, η σκόνη εφούντωνε' τα µαύρα τα µαλλιά του
σκόρπιζαν γύρα' το κεφάλι του στον κουρνιαχτό εβουλούσε,
που τόσες χάρες πριν το στόλιζαν, και τώρα ο ∆ίας αφήκε
οχτροί να το ντροπιάσουν άπρεπα στο γονικό του χώµα.
Έτσι στη σκόνη το κεφάλι του σουρνόταν όλο' ωστόσο
συροµαδιόταν η µητέρα του, κι ως είδε τον υγιό της,
τη στραφτερή της µπόλια επέταξε και τις σκληριές αρχίζει.
Σε θρηνολόι ξεσπάει κι ο κύρης του σπαραχτικό, και γύρα
µες στο καστρί οι γυναίκες σκλήριζαν, θρηνολογούσαν οι άντρες.
 Κι έµοιαζε ο θρήνος τους σα να 'πιασε φωτιά και καταλυούσε

όλη την Τροία την αψηλόχτιστη, κορφή του κάστρου ως κάτω.
Μεβιάς αµπόδιζε το γέροντα το φρενιασµένο ο κόσµος,
ως λαχταρούσε απ' την καστρόπορτα του ∆άρδανου όξω να 'βγει.

Τα παρακάλια σε όλους άρχισε κυλούµενος στη λάσπη,
κι όλους τους έκραζε µε τ' όνοµα, γυρνώντας σ' έναν έναν:
« Μη µε κρατάτε, φίλοι, αφήστε µε, κι ας µε πονάει η καρδιά σας,
να βγω απ' το κάστρο µόνος, στ' άρµενα τ' Αργίτικα να φτάσω,
και να προσπέσω στον ανήµερο, στον άγριο ετούτον άντρα·
µπορεί και να ντραπεί τα χρόνια µου, µπορεί τα γερατιά µου
 να συµπονέσει' τι είναι γέροντας κι ο κύρης ο δικός του,

που τον γεννούσε και τον έθρεφε, βαρύ κακό να γένει
στους Τρώες, µα εµένα απ' όλους πότισε τα πιο πικρά φαρµάκια'
τι τόσους γιους τρανούς µου εσκότωσε πα στον ανθό της νιότης.
Για όλους αυτούς βαριά κι αν πόνεσα, µα δε χτυπιέµαι τόσο,
ως για τον έναν, που η λαχτάρα του στον Άδη θα µε σύρει,
τον Έχτορα! Αχ, ας ήταν να 'σβηνε µες στα δικά µου χέρια!
Καν τότε οι δυο µας θα χορταίναµε και βογγητό και θρήνο,
ατός µου εγώ κι η που τον γέννησε βαριόµοιρή του µάνα.»
Αυτά θρηνώντας έλεε, κι έκλαιγε κι ο κόσµος όλος γύρα.
 Κι η Εκάβη στις γυναίκες άρχισε πικρό το µοιρολόγι:

« Παιδί µου, τι να ζω η τρισάµοιρη, τέτοιο κακό που µε 'βρε
µε το χαµό σου τώρα; Κι ήσουνα για µένα το καµάρι
µέρα και νύχτα µες στο κάστρο µας, και σ' όλους µας η σκέπη,
σ' όλους τους Τρώες και στις γυναίκες τους, που ίδια θεό σε βλέπαν
τι ήσουν αλήθεια εσύ η περφάνια τους η πιο τρανή, όσο ζούσες.
Να που όµως τώρα ο µαύρος θάνατος κι η Μοίρα σε κρατούνε»
Αυτά θρηνώντας έλεε' τίποτα δεν είχε ακούσει ωστόσο
το ταίρι του Έχτορα µαντάτορας κανείς δεν είχε τρέξει
να της µηνύσει, όξω απ' το κάστρο τους πως έµεινε ο καλός της.
 Στον αργαλειό εκαθόταν κι υφαίνε µες στο αψηλό της σπίτι

σκουτί διπλόφαρδο, ολοπόρφυρο, µυριοξοµπλιάζοντάς το'
κι είχε προστάξει τις ωριόµαλλες µέσα στο σπίτι βάγιες
τρανό να στήσουν για τον Έχτορα πα στη φωτιά λεβέτι,
να βρει γυρνώντας απ' τον πόλεµο ζεστό λουτρό να κάνει.
Και που να το 'ξερε η τρισάµοιρη, µακριά από τα λουτρά του
πολύ πως η Αθηνά τον έριξε µε του Αχιλλέα τα χέρια!
Ξάφνου οι σκληριές στ' αφτιά της έφτασαν κι οι θρήνοι από τον πύργο'
χέρια και πόδια της παράλυσαν, της ξέφυγε η σαγίτα,
κι ευτύς µιλάει στις καλοπλέξουδες τις βάγιες της γυρνώντας;


«Οµπρός, ελάτε δυο ξοπίσω µου, να µάθω τι έχει γίνει'
φωνές της πεθεράς µου αγρίκησα, και στο δικό µου στήθος

χτυπά η καρδιά, ως το στόµα φτάνοντας, µου πάγωσαν τα γόνα.
Κάποιο κακό του Πρίαµου σίγουρα τους γιους πλακώνει τώρα.
Τέτοιο ποτέ µη φτάσει µήνυµα στ' αφτιά µου εµένα, κι όµως
τρέµω φριχτά, τον άτροµο Έχτορα µπας κι ο Αχιλλέας στον κάµπο,
ξεκόβοντας τον απ το κάρο µας, τον στρώσει οµπρός µονάχο
και µια για πάντα την ανέσπλαχνη παλικαριά του κόψει,
που έκλεινε εντός του' τι δεν έµενε ποτέ µες στο άλλο ασκέρι,
µον' µπρος τραβούσε, και δεν άφηνε κανείς να τον περάσει.»
 Αυτά είπε, κι απ' το σπίτι βγαίνοντας ίδια µαινάδα εχύθη

βαριά καρδιοχτυπώντας, κι έτρεχαν ξοπίσω της οι βάγιες.
Κι ως στων αντρών τη µάζωξη έφτασε στον πύργο απάνω, εστάθη,
κοιτάζει πάνω απ' το καστρότειχο στον κάµπο, και τον βλέπει
µπροστά στο κάστρο που τον έσουρναν και τ' άλογα µε βιάση
στων Αχαιών τον σούρναν άσπλαχνα τα βαθουλά καράβια.
Νύχτα ολοσκότεινη τα µάτια της µεµιάς αποσκεπάζει,
και πίσω πέφτοντας σωριάστηκε και λίγωσε η καρδιά της.
Της φεύγει πέρα η κεφαλόδεση σκορπώντας δώθε κείθε,
η σκέπη, τα πλεχτά αναδέµατα και το στεφάνι γύρα
 κι η µπόλια, δώρο που της δόθηκεν απ' τη χρυσή Αφροδίτη

τη µέρα που την πηρεν ο Έχτορας ο κρανοσείστης ταίρι,
στον Ήετίωνα µύρια δίνοντας γι' αντίµεµά της δώρα.
Κι οι συννυφάδες κι οι αντραδέρφες της την τριγύρισαν όλες
αναβαστώντας τη, ως σπαρτάριζε να ξεψυχήσει οµπρός τους:
Κι αυτή, ως συνέφερε και γύρισε ξανά στα συγκαλά της,
µες στις Τρωάδες πήρε κι έλεγε µε βογγητά και θρήνους:
«Έχτορα, η δόλια εγώ! Μας γέννησε µια µοίρα λέω τους δυο µας,
σένα στην Τροία, στο αρχοντοπάλατο του Πρίαµου του κυρού σου,
στη Θήβα εµένα, στα ριζώµατα της δασωµένης Πλακός,
 µες στο παλάτι του πατέρα µου, που χαϊδανάστησέ µε,

ο αρίζικος τη µαυρορίζικη, που κάλλιο µη γεννιόµουν!
Και τώρα εσύ στης γης τα τρίσβαθα κινάς, στον Άδη κάτω,
και µένα χήρα µες στο σπίτι µας µε τον πικρό καηµό σου
να ζω µε αφήνεις' κι είναι ανήλικο, µικρό παιδάκι ο γιος µας,
που οι δόλιοι, εσύ κι εγώ, εγεννήσαµε· κι ούτε, Έχτορα, από σένα
τούτος καλό θα ιδεί, αφού πέθανες, µήτε και συ από τούτον
τι απ' τον πολύδακρο τον πόλεµο κι αν θα γλιτώσει τώρα,
πάλε όσο ζει καηµοί του µέλλουνται και συφορές περίσσιες·
τι ξένοι άνθρωποι θα του πάρουνε τ' αµπελοχώραφά του.
 Τους φίλους το παιδί τους έχασε τη µέρα που ορφανεύει,

µπρος σ' όλους σκύβει το κεφάλι του, το πληµµυράει το κλάµα,

καί διψασµένο πάει, τους συντρόφους για να 'βρει του κυροϋ του,
και σέρνει τούτον άπ' την κάπα του, τον άλλο απ' το χιτώνα.
Κι από σπλαχνιά κανείς κι αν του 'δωσε για µια στιγµή την κούπα,
όµως τα χείλια µόνο του 'βρεξε, τον ουρανίσκο του όχι!
Τον ορφανό από το τραπέζι τους τα µανοκυρουδάτα
τον διώχνουν, τον χτυπούν, τον βρίζουνε µε λόγια αγκιδωµένα:
,,Τραβήξου πέρα, κι ο πατέρας σου δεν τρώει µαζί µας τώρα!"
Κλαµένο το παιδί στη µάνα του κινάει και πάει τη χήρα
 ο Καστραφέντης µας! στα γόνατα που πρώτα του κυρού του

µονάχα µε µεδούλι εθρέφουνταν, µε πλούσια αρνίσια ξίγκια·
κι όντας ο γύπνος πια τον έπαιρνε και σκόλναε το παιχνίδι,
στο κρεβατάκι του εκοιµότανε, στην αγκαλιά της νένας,
σε στρώµα µαλακό, σα χόρταινε κάθε αγαθό η καρδία του.
Μα τώρα που 'χασε τον κύρη του πολλά τον απαντέχουν,
τον Καστραφέντη, όπως τον έκραζαν οι Τρώες, τι εσύ µονάχος
τα καστροπόρτια τους διαφέντευες και τα τρανά τειχιά τους.
Εσένα τώρα δίπλα στ' άρµενα κι αλάργα απ' τους γονιούς σου
σκουλήκια θα σε φαν γοργόστροφα, τους σκύλους σα χορτάσεις,
 γυµνός· κι ωστόσο πλήθια κοίτουνται σκουτιά στο αρχοντικό µας,

φασµένα από τις δούλες όµορφα, ψιλά, χαριτωµένα.
Φωτιά τρανή θ' ανάψω, απάνω της να κάψω τα σκουτιά σου,
αχ, δίχως κέρδος σου, τι σάβανο δεν είναι να σου γίνουν,
στους Τρώες µονάχα και στα ταίρια τους να βγει το παίνεµά σου!»
Τέτοια θρηνώντας έλεε, κι έκλαιγαν µαζί της κι οι γυναίκες.
Ραψωδία Ψ

 November,  :
Alexandros.HELLENICdata Server
http://www.kat.gr

Ιλιάδας Ψ
Μετάφραση: Ν. Καζαντζάκη - Ι.Θ. Κακριδή
-Ψ- Έτσι στο κάστρο ετούτοι εµύρουνταν κι από την άλλη οι Αργίτες,

σύντας πια φτάσαν στον Ελλήσποντο και στα καράβια γύρω,
οι άλλοι σκόρπισαν στα καράβια τους· οι Μυρµιδόνες µόνο
δεν ήθελε ο Αχιλλέας ο αντρόκαρδος να σκορπιστούν ακόµα,
κι έτσι µιλάει στους πολεµόχαρους συντρόφους του γυρνώντας:
« Γοργαλογάδες Μυρµιδόνες µου, σύντροφοι µπιστεµένοι,
κάτω απ' τ' αµάξια τα µονόνυχα να µην ξεζέψουµε άτια,
µόνο ας θρηνήσουµε τον Πάτροκλο, µε αλόγατα κι αµάξια
ζυγώνοντας τον τι όσοι πέθαναν άλλη δε λάχαν χάρη.
 Και σύντας το πικρό το σύθρηνο θα 'χουµε πια χορτάσει,

τ' άτια θα λύσουµε, το δείπνο µας εδώ όλοι να γνοιαστούµε.»
Είπε ο Αχιλλέας, και πρώτος κίνησε το θρήνο, κι οι άλλοι ακλούθουν,
και τ' άτια τρεις φορές κυκλόφεραν µπρος στο νεκρό µε βόγγους,
κι ήταν η Θέτη που συδαύλιζε του θρήνου τη λαχτάρα.
Ή άµµο πληµµύριζε, πληµµύριζαν και των αντρών οι αρµάτες
από τα δάκρυα, τι πολέµαρχο τέτοιο τρανό είχαν χάσει'
και πρώτος ο Αχιλλέας εκίνησε πικρό το µοιρολόγι,
τα χέρια τ' αντροφόνα απλώνοντας στου ακράνη του τα στήθη:
« Γεια και χαρά σου πάντα, Πάτροκλε, κι ας βρίσκεσαι στον Άδη!
 Να που τελεύουν όσα σου 'ταξα πιο πριν, εδώ να σύρω,

να ρίξω στα σκυλιά τον Έχτορα κι ωµό να τον σπαράξουν
και δώδεκα τρανά αρχοντόπουλα µπροστά από την πυρά σου
των Τρωών να σφάξω, τι µου εφρένιασε τα σπλάχνα ο σκοτωµός σου.»
Αυτά είπε, και δουλειές αταίριαστες του Εχτόρου κάνει τότε'
δίπλα στου Πάτροκλου τον ξάπλωσε την κλίνη, µες στη σκόνη,
τ' απίστοµα. Κι εκείνοι ως τ' άρµατα τα χάλκινα γδύθηκαν,
τ' αστραποβόλα, λύνουν τ' άλογα τα ψιλοχλιµιντρατα,
και στου Αχιλλέα του φτεροπόδαρου πλάι το καράβι έκατσαν,
αρίφνητοι' κι αυτός τους έστρωνε τη µακαριά να φανέ.


Πλήθος ταυριά τρογύρα εξάπλωναν, µε το χαλκό σφαγµένα,
στραφταλιστά, και πλήθος πρόβατα, πλήθος βελάστρες γίδες·
πλήθος ακόµα χοίροι, που 'πλεχαν στο ξίγκι, ασπροδοντάτοι,
καψαλίζονταν πάνω στου Ηφαίστου τη φλόγα τεντωµένοι·

και γύρα απ' το νεκρό ξεχύνουνταν σα βρυσικό το γαίµα.
Κι ωστόσο τον τρανό, φτερόποδο γιο του Πηλέα µαζί τους
παίρναν να παν στον Αγαµέµνονα των Αχαιών οι αρχόντοι,
µε πλήθιο κόπο, τι του ακράνη του τον επνιγεν ο πόνος.
Κι ως στο καλύβι του Αγαµέµνονα φτάσαν µαζί, προστάζουν
τους βροντερόφωνους διαλάληδες πα στη φωτιά να στήσουν
 ευτύς τρανό λεβέτι, τρίποδο, µπας κι ο Αχιλλέας δεχόταν

να λούσει το κορµί, ξεπλένοντας το µατωµένο λύθρο.
Μ' αυτός µε πείσµα αρνιόταν, κι άµωσεν όρκο τρανόν ακόµα:
«Μάρτυς µου ο ∆ίας, απ' τους αθάνατους ο πιο τρανός κι ο κάλλιος,
πρεπό δεν είναι το κεφάλι µου µε το νερό να σµίξει,
πριν βάλω στην πυρά τον Πάτροκλο και του σηκώσω µνήµα,
και κόψω τα µαλλιά µου' µέσα µου καηµό σαν τούτον άλλο
πια δε θα νιώσω, όσο θα χαίροµαι το φως του Απάνω Κόσµου.
Μα τώρα ας κάτσουµε και το άχαρο τούτο ας γευτούµε δείπνο'
και την αυγή ταχιά, Αγαµέµνονα ρηγάρχη, βγάλε διάτα
 να κουβαλήσουν ξύλα, δίνοντας κι ό,τι ταιριάζει ακόµα

να 'χει ο νεκρός µαζί, στ' ανήλιαγα σκοτάδια ως κατεβαίνει.
Κι έτσι η φωτιά θα κάψει η αδάµαστη τούτον εδώ, απ' τα µάτια
να µας χαθεί, καί το άλλο ασκέρι µας θα σύρει στις δουλειές του.»
Είπε, κι αυτοί, γρικώντας, πρόθυµα συνάκουσαν το λόγο,
και κάθε συντροφιά σα σύνταξε γοργά το δείπνο, έκατσαν
κι έτρωγαν, κι είχεν, ως εταίριαζε, καθείς το µερτικό του.
Και σύντας του πιοτού θαράπεψαν και του φαγιού τον πόθο,
καθένας πήγε στο καλύβι του να στρώσει, να πλαγιάσει.
Μόνο ο Αχιλλέας στης πολυφούρφουρης της θάλασσας την άκρα
 στους πλήθιους µέσα Μυρµιδόνες του στενάζοντας ξαπλώνει,

σε πλάτωµα ανοιχτό, κει που 'σπαζε πα στο γιαλό το κύµα'
κι ο ύπνος, γλυκός χυµένος γύρα του, τον πήρε, λύνοντας του
τις έγνοιες της ψυχής, τι απόκαµε το σταλωτό κορµί του
γύρω στην Τροία την ανεµόδαρτη στον Έχτορα χιµώντας.
Κι ήρθε η ψυχή του δόλιου Πάτροκλου σιµά του, µε τον ίδιο
σε όλα του µοιάζοντας, στο ανάριµµα και στα πανώρια µάτια
και στη φωνή, και φόραε πάνω της τα ρούχα τα δικά του'
κι εστάθη πάνω απ' το κεφάλι του κι αυτά του λέει τα λόγια:
« Γιε του Πηλέα, κοιµάσαι ξέγνοιαστος, και µένα λησµονάς µε!
 Όσο 'µουν ζωντανός, µε φρόντιζες, νεκρό µ' αφήνεις τώρα.

θαψ' το κορµί µου δίχως άργητα, να µπω στον Κάτω Κόσµο'

τα ψυχολόγια µε αποδιώχνουνε, των πεθαµένων οι ίσκιοι'
περνώντας το ποτάµι, αντάµα τους να σµίξω, δε µ' αφήνουν,
κι όξω απ' τον Άδη τον πλατύπορτο του κάκου τριγυρίζω.
∆ωσ' µου το χέρι τώρα, µ' έπνιξεν ο θρήνος, τι απ' τον Άδη
πιά δε γυρνώ, σύντας θ' ανάψετε φωτιά για να µε κάφτε.
Πια ζωντανοί µακριά απ' τους συντρόφους τους ακριβούς οι δυο µας
να βουλευτούµε δε θα κάτσουµε· τι εµένα µε κατάπιε
του Χάρου η µαύρη µοίρα, που 'λαχα την ώρα που γεννιόµουν.
 Όµως και σένα η Μοίρα σου 'γραψε, θεόµοιαστε Αχιλλέα,

στων Τρωών το κάστρο των τρισεύγενων µπροστά να σ' έβρει ο Χάρος.
Μια πεθυµιά µου ακόµα θα 'λεγα, και κάνε τη, αν µ' ακούσεις:
Των δυο µας, Αχιλλέα, τα κόκαλα µη µας τα βάλουν χώρια·
να µπουν µαζί, ως κι αναστηθήκαµε στο αρχοντικό σας µέσα,
τότε ο Μενοίτιος που παιδόπουλο µε πήρε απ' την Οπούντα,
µετά απ' τον άγριο φόνο που 'καµα, και µ' έφερε κοντά σας,
τη µέρα εκείνη που, θυµώνοντας, το αγόρι του Αµφιδάµα
αστόχαστα, άθελα µου εσκότωσα, σαν παίζαµε αστραγάλους.
Έτσι µε δέχτηκε ο αλογόχαρος Πηλέας στο αρχοντικό του,
 και σύντας γνοιαστικά µε ανάστησε, µε κάνει σύντροφο σου.

Παρόµοια τώρα και τα κόκαλα των δυο µας ας σκεπάσει
το ίδιο χρυσό σταµνί, που σου 'δωκεν η σεβαστή σου η µάνα.»
Τότε ο Αχιλλέας ο φτεροπόδαρος του απηλογήθη κι είπε:
« Φίλε ακριβέ, σαν τι να σ' έσπρωξε κι ήρθες εδώ σε µένα,
κι έτσι µιλάς και παραγγέλνεις µου το 'να και τ' άλλο; Ωστόσο
θα κάµω εγώ καθώς µε αρµήνεψες και θα σε ακούσω σε όλα.
Μα έλα κοντά µου, καν για µια στιγµή να σφιχταγκαλιαστούµε,
κι αντάµα οι δυο µας τον ολόπικρο ν' αποχαρούµε θρήνο!»
Αυτά είπε, κι άπλωσε τα χέρια του, µα δεν τον έπιασε, όχι'
 τι κλαψουρίζοντας του εξέφυγε βαθιά η ψυχή στο χώµα,

ίδια καπνός. Ορθός τινάχτηκε τότε ο Αχιλλέας χαµένος,
τα χέρια εχτύπησε θαµάζοντας και τέτοια λέει θρηνώντας:
«Ωχού µου, να λοιπόν που βρίσκεται και µες στον Άδη ακόµα
ψυχή και διακαµός στον άνθρωπο, κι όµως ζωή καθόλου!
τι όλη τη νύχτα αυτή του Πάτροκλου του δόλιου εδώ µπροστά µου
στεκόταν η ψυχή και µύρουνταν πικρά θρηνολογώντας,
και το 'να, τ' άλλο µου παράγγελνε, και του 'µοιάζε περίσσια.»
Αυτά µιλώντας σε όλους άσκωσε του θρήνου τη λαχτάρα·
κλαίγαν ακόµα εκείνοι αλάρωτοι µε το νεκρό στη µέση,

 η Αυγή σαν πήρε η ροδοδάχτυλη' τότε προστάζει ολούθε

απ' τις καλύβες ο Αγαµέµνονας ο ρήγας, µούλες κι άντρες
να παν να φέρουν ξύλα' κι έτρεχε κι ο αντρόκαρδος Μηριόνης,
ο ακράνης ο πιστός του ατρόµητου του Ιδοµενέα, µαζί τους.
Κι αυτοί εκινούσαν, και καλόπλεχτα σκοινιά στα χέρια εκράτουν
και κοφτερά τσεκούρια' κι όδευαν µπροστά τους τα µουλάρια.
Πήραν ανηφόρα, κατηφόρα κι ανάπλαγα και πλευρές,
και σύντας φτάσαν στης πολύπηγης της Ίδας τα φαράγγια,
µε βιάση δρυς αψηλοφούντωτους αρχίνησαν να κόβουν
µε το χαλκό τον καλοτρόχιστο' γκρεµίζουνταν τα δέντρα
 µε πάταχο τρανό· κι ως τα 'σκιζαν οι Αργίτες πελεκώντας,

τα δέναν πίσω από τις µούλες τους· κι αυτές βαριά πατούσαν
µες απ' τα σύλλογγα διαβαίνοντας, να κατεβούν στον κάµπο.
Κι όλοι οι λατόµοι εκράτουν κούτσουρα στους ώµους' τέτοια διάτα
είχε ο Μηριόνης βγάλει, ο σύντροφος του γαύρου Ιδοµενέα.
Και στο γιαλό αραδίς ξεφόρτωναν, κει που τρανό µνηµούρι
λογάριαζε ο Αχιλλέας του Πάτροκλου ν' ασκώσει και δικό του.
Και σύντας πια τρογύρα αρίφνητους κορµούς γραµµή αράδιασαν,
κάθισαν όλοι τους προσµένοντας· τότε ο Αχιλλέας προστάζει
δίχως ν' αργούν οι πολεµόχαροι να ζέψουν Μυρµιδόνες
 τ' άτια στ' αµάξια, και τις χάλκινες αρµάτες να ζωστούνε.

Κι αυτοί πετιούνται κι αρµατώνουνται, µετά στ' αµάξια πάνω
µε βιάση οι αµαξοµάχοι επήδηξαν µαζί κι οι αµαξολάτες.
Κινούν τ' αµάξια οµπρός, και πίσω τους σα σύγνεφο η πεζούρα,
χιλιάδες· και στη µέση οι σύντροφοι τον Πάτροκλο σήκωναν,
µε τα µαλλιά τους ολοσκέπαστο, που κόβαν και του ρίχναν.
Κι αναβαστούσε το κεφάλι του πίσω ο Αχιλλέας θλιµµένος,
τι για τον Άδη ξεπροβόδιζε τον άψεγό του ακράνη.
Και σύντας πια στο µέρος έφτασαν που είπε ο Αχιλλέας, στο χώµα
τον ακουµπούν, µε βιάση αρχίζοντας τα ξύλα να στοιβάζουν.


Τότε ο Αχιλλέας ο γοργοπόδαρος στοχάστηκε αλλά πάλε·
αλάργα απ' την πυρά ετραβήχτηκε, και τα ξανθά του κόβει .
µαλλιά, που µακροπλόκαµα έθρεφε στου Σπερχειού τη χάρη,
και µε καηµό µιλά αγναντεύοντας το πέλαο το κρασάτο:
« Σπερχειέ, του κάκου αλήθεια σου 'ταξεν ο κύρης µου ο Πηλέας,
στην ποθητή πατρίδα αν γύριζα κει πέρα, τα µαλλιά µου
στη χάρη σου να κόψω, κάνοντας θυσία τρανή από πάνω:
πενήντα κριάρια πλάι στους όχτους σου βαρβάτα να σου σφάξω,
πα στις πηγές, οπού 'ναι το άλσος σου κι ο ευωδιαστός βωµός σου.

Τέτοιαν ευκή είχε κάµει ο γέροντας, µα εσύ το ναι δεν το 'πες!
 Τώρα που πίσω πια δεν έρχοµαι στη γη την πατρική µου,,

ας πάρει τα µαλλιά µου ο Πάτροκλος ο αντρόκαρδος µαζί του.»
Είπε, και τα µαλλιά του απίθωσε µες στου ακριβού του ακράνη.
τα χέρια, σε όλους ξεσηκώνοντας του θρήνου τη λαχτάρα.
Κι εκεί µοιρολογώντας θα ΄µεναν ως να βουτήξει ο γήλιος,
αν ο Αχιλλέας στον Αγαµέµνονα σιµάθε δέ µιλούσε:
« Εσένα, γιε του Ατρέα, τι Αργίτικο το ασκέρι πάνω απ' όλους
πιο πρόθυµα γρικά' το κλάµα τους καιρός να σταµατήσει.
Απ' την πυρά να φύγουν πρόσταξε και να γνοιαστούν το γιόµα,
καί τούτα εµείς θα τα φροντίσουµε, που το νεκρό αγαπούµε
 πιότερο απ' όλους µ' ας καθίσουνε µαζί µας κι οι ρηγάδες.»

Κι ο πρωταφέντης Αγαµέµνονας, το λόγο του γρικώντας,
γοργά σκορπάει στα καλοζύγιάστα. καράβια όλο τ' ασκέρι.
Κι όσοι είχανε την έγνοια απόµειναν και σώριαζαν τα ξύλα.
Πυρά, µάκρος καί φάρδος, σήκωσαν ως εκατό ποδάρια·
και βαλαν το νεκρό κατάκορφα µε πικραµένα σπλάχνα.
Στεφανοκέρατα, στριφτόζαλα πλήθος έγδερναν βόδια,
κι αρνιά παχιά, κι ως τα συγύρισαν µπρος στην πυρά, τους παίρνει
το πάχος ο Αχιλλέας ο αντρόψυχος, και το νεκρό σκεπάζει
κεφάλι ως πόδια, και τρογύρα του στοιβάζει τα κορµιά τους.
 Σταµνιά γεµάτα µέλι κι άλειµµα στοιβάζει ακόµα δίπλα

στο νεκροκρέβατό του, κι έριξε µες στην πυρά µε βιάση
τέσσερα αλόγατα αψηλόλαιµα, βαριά θρηνολογώντας.
Κι από τα εννιά σκυλιά που εθρέφουνταν στου ρήγα το τραπέζι
παίρνει διαλέγει δυο, κι ως τα 'σφάξε, µες στην πυρά τα ρίχνει,
µαζί τα δώδεκα αρχοντόπουλα των Τρωών των αντρειωµένων,
σφαγµένα απ' το χαλκό του, κι έβραζαν τα φρένα του απ' το φόνο.
Κι ως έβαλε φωτιά ακατάλυτη στα ξύλα να φουντώσουν,
σέρνει φωνή κι ανακαλέστηκε τον γκαρδιακό του ακράνη:
«Γεια και χαρά σου πάντα, Πάτροκλε, κι ας βρίσκεσαι στον Άδη!


Να που τελεύουν όσα σου 'ταξα πιο πριν των Τρωών των γαύρων
δώδεκα γιοί, τρανά αρχοντόπουλα, σε συντροφεύουν τώρα,
κι όλα τα τρώει η φωτιά· τον Έχτορα, το γιο του Πρίαµου, µόνο
δε θα τον φάει η φωτιά· τον φύλαξα για να τον φαν οι σκύλοι!»
Έτσι µιλούσε φοβερίζοντας· µα οι σκύλοι δε ζύγωναν,
τι είχε την έγνοια και του απόδιωχνε τους σκύλους η Αφροδίτη

µέρα και νύχτα, και µε αθάνατο ροδόλαδο άλειφε τον,
µην ξεγδαρθεί, ως θα τον βωλόσουρνε στο χώµα δώθε κείθε.
Κι ο Απόλλωνας ο Φοίβος πάνω του κρεµάει ψηλά απ' τα ουράνια
στη γη βαθύ, γαλάζιο σύγνεφο, κι όλο τον τόπο ισκιώνει,
 όσο ο νεκρός κρατούσε, η δύναµη του γήλιου µην προφτάξει

γύρα απ' τα νεύρα κι απ' τις σάρκες του το δέρµα να ξεράνει.
Ωστόσο του νεκρού του Πάτροκλου δε φούντωνεν η φλόγα.
Τότε ο Αχιλλέας ο φτεροπόδαρος στοχάστηκε άλλα πάλε'
πιο πέρα απ' τη φωτιά τραβήχτηκε κι ευκιόταν στους Ανέµους,
Βοριά και Ζέφυρο, περίτρανες θυσίες προσφέρνοντάς τους·
κι απ' τη χρυσή του κούπα κάνοντας πλήθιες σπονδές, να φτάσουν
τους παρακάλαε να φυσήξουνε, τα ξύλα να κορώσουν,
και τους νεκρούς να κάψουν γρήγορα. Κι η φτεροπόδαρη Ίρη
τρέχει γρικώντας τον στους Άνεµους το µήνυµα να φέρει.
 Κι αυτοί στου ανταριασµένου Ζέφυρου κάθονταν το τραπέζι

και ξεφάντωναν όλοι' τρέχοντας η Ίριδα εστάθη τότε
στο πέτρινο κατώφλι· κι οι Άνεµοι, µόλις την είδαν, όλοι
πετιούνται απάνω, κι ο καθένας τους την έκραζε κοντά του.
Μα να καθίσει αυτή δεν ήθελε, µον' έτσι τους µιλούσε:
« ∆εν κάθουµαι' να γύρω βιάζουµαι στου Ωκεανού το ρέµα,
εκεί που οι Αιθίοπες στους αθάνατους τρανές θυσίες προσφέρνουν,
να πάρω απ' τα σφαχτά τ' άγιάτικα κι εγώ το µερτικό µου.
Μα το Βοριά και το στριγγόλαλο το Ζέφυρο ο Αχιλλέας
παρακαλάει να 'ρθουν, κι ατίµητες, τρανές θυσίες σας τάζει,
 τα ξύλα στην πυρά ν' ανάψετε, που απάνω τους ξαπλώνει

νεκρός ο Πάτροκλος, και µύρουνται γι' αυτόν οι Αργίτες όλοι.»
Ως είπε τούτα, φεύγει τρέχοντας· κι εκείνοι ετινάχτηκαν
µε άγριον αχό, κι οµπρός τους έδιωχναν κοπαδιαστά τα νέφη.
Φυσώντας χύθηκαν στο πέλαγο, κι ασκώνουνταν το κύµα
στο σουριχτό τους φυσοµάνηµα' στην Τροία σα φτάσαν τέλος,
χιµούν στα ξύλα, κι άγρια ασκώθηκε φωτιά τριζοκοπώντας.
Τη φλόγα της πυράς λαµπάδιαζαν ολονυχτίς οι δυο τους
φυσώντας µε βουή' διπλόγουβη κρατώντας κι ο Αχιλλέας
µια κούπα ολονυχτίς ανάσερνεν από χρυσό κροντήρι


κρασί, κι απά στη γη το στάλαζε και µούσκευε το χώµα.
κι όλο και την ψυχή του Πάτροκλου του δόλιου ανακαλιόταν.
Πώς µύρεται πατέρας, καίγοντας τα κόκαλα του γιου του,
που ως νιόγαµπρος πεθαίνει, εστιάραξε τους άµοιρους γονιούς του'

όµοια ο Αχιλλέας βαριαστενάζοντας στις φλόγες πλάι σουρνόταν
και του ακριβού του ακράνη καίγοντας τα κόκαλα εθρηνούσε.
Το αστέρι της αυγής επρόβαινε το φως στη γη µηνώντας,
και πίσω η χαραυγή η κροκόπεπλη στη θάλασσα απλωνόταν,
και τότε, πια η φωτιά εµαράθηκε, χαµήλωσε κι η φλόγα,
κι οι Ανέµοι πίσω στο παλάτι τους κίνησαν να διαγύρουν
 µέσα απ' το πέλαο το θρακιώτικο, που θεριεύε βογγώντας.

Τότε ο Αχιλλέας µονάχα εµάκρυνεν απ' την πυρά, και γέρνει
αποσταµένος· κι ήρθε ολόγλυκος ο γύπνος και τον πήρε.
Μα όπως µαζί οι ρηγάδες άρχισαν στο γιο του Ατρέα τρογύρα
να φτάνουν, ξύπνησε απ' το σούσουρο κι από το ποδοβόλι'
πετάχτη απάνω κι ανακάθισε, κι αυτά τους λέει τα λόγια:
« Υγιέ του Ατρέα και σεις οι επίλοιποι των Αχαιών αρχόντοι,
πάρτε και σβηστέ µε φλογόµαυρο κρασί τη θράκα πρώτα,
από µιαν άκρη ως άλλη, ως που 'φτάσε της πυρκαγιάς η λύσσα'
µετά ας µαζέψουµε τα κόκαλα, καλά διαλέγοντας τα,
 του Πάτροκλου' δεν είναι δύσκολο πολύ να ξεχωρίσουν'

τι στης πυράς τη µέση εκοίτουνταν, κι οι άλλοι εκαιγόνταν χώρια,
στις άκρες άκρες, αξεχώριστα, κι άλόγατα κι ανθρώποι.
Κι ας του τα βάλουµε σε ολόχρυσο µετά σταµνί, σε ξίγκι
µέσα διπλό, ως να 'ρθει κι η αράδα µου να κατεβώ στον Άδη.
Όµως το µνήµα του δε θα 'λεγα πολύ τρανό να γένει,
µονάχα τόσο όσο ταιριάζει του· κι έπειτα σεις οι Αργίτες
φαρδύνετέ το κι αψηλώστε το σα λείψω εγώ, και πίσω
θα 'χετε µείνει στα πολύκουπα καράβια εσείς τρογύρα.»
Είπε ο Αχιλλέας ο φτεροπόδαρος, κι αυτοί του άκουσαν όλοι"
 πήραν και σβήσαν µε φλογόµαυρο κρασί τη θράκα πρώτα,

ως που 'χε φτάσει η φλόγα, κι έµενε πυκνή πεσµένη η στάχτη'
και κλαίοντας µάζευαν σε ολόχρυσο µέσα σταµνί, σε ξίγκι
διπλό χωµένα τ' άσπρα κόκαλα του πρόσχαρου συντρόφου· ·
και µε πανί αγανό ως τα τύλιξαν, τα κρύψαν στο καλύβι'
µετά το µνήµα κυκλοχάραξαν και στησαν τα θεµέλια,
τρογύρα απ' την πυρά, και σώρωσαν το χώµα µε βιασύνη'
κι ως το σωρώσαν, πήραν κι έφευγαν. Τότε ο Αχιλλέας τ' ασκέρι
λέει να µη φύγει, µον' καθίζοντας ν' ανοίξει τόπο γύρα.
Και στήνει αγώνες, κι από τ' άρµενα για όσους νικήσουν βγάζει


λεβέτια και τριπόδια κι άλογα και βόδια και µουλάρια,

και ακόµα σίδερο σταχτόµαυρο κι ωριοζωσµένες σκλάβες.
Βάζει τρανά βραβεία στους γρήγορους αλογολάτες πρώτα,
µια σκλάβα, τέχνες αψεγάδιαστες που κάτεχε, κι ακόµα
τρανό λεβέτι εικοσιδυόλιτρο, µε αρβάλια, να τα πάρει
ο πρώτος· κι έβαζε στο δεύτερο να πάρει µια φοράδα
άζευτη ακόµα, εξαχρονίτικη, µουλάρι γκαστρωµένη·
και για τον τρίτο πάλε αγκίνιαστο λεβέτι βάζει κάτω,
που έπαιρνε λίτρες µέσα τέσσερεις, στραφταλιστό, πανώριο'
και για τον τέταρτο δυο τάλαντα χρυσάφι βάζει ατόφιο,
 και κούπα αγκίνιαστη, διπλόγουβη, στερνά του πέµπτου βάζει.

Όρθός στη µέση τότε στέκοντας φωνάζει στους Αργίτες:
« Ύγιέ του Ατρέα και σεις οι επίλοιποι καλαντρειωµένοι Αργίτες,
να τα βραβεία, τους αλογάρηδες που καρτερούν να τρέξουν.
Αν τον αγώνα τώρα εστήναµε γι' άλλου νεκρού τη µνήµη,
σίγουρα εγώ το πρώτο θα 'παιρνα να φέρω στο καλύβι'
τι ειν' τα δικά µου, το κατέχετε, τα πιο γοργόποδα άτια,
τι αθάνατα είναι, στον πατέρα µου του Ποσειδώνα δώρο,
κι εκείνος πάλε εµένα τα 'δωκε, να τα κρατώ δικά µου.
Μα τώρα εγώ µε τα µονόνυχα φαριά µου δε θα τρέξω'
 τι τέτοιο αµαξολάτη εχάσανε, στον κόσµο ξακουσµένο,

που µε νερό καθάριο ως τα 'λουζε, γεµάτος καλοσύνη
µε λάδι άκρατο τους περέχυνε κάθε φορά τις χήτες.
Τώρα τον κλαίνε αµετασάλευτα, κι οι χήτες τους στο χώµα
κάτω ακουµπούν και δε σαλεύουνε, τέτοιο καηµό που νιώθουν.
Μα οι άλλοι Αργίτες, όσοι πέτεστε γοργά πως έχετε άτια
και στεριά αµάξια, µες στο στράτεµα σκωθείτε αλέστα τώρα!»
Είπε ο Αχιλλέας, κι ευτύς µαζώχτηκαν οι αλογολάτες γύρα'
τρανός ασκώθη ρήγας, ο Εύµηλος, ο ακριβογιός του Αδµήτου,
πρώτος απ' όλους, που το ταίρι του στ' αλόγατα δεν είχε.
 Ξοπίσω του πετάχτη ο αντρόψυχος γιος του Τυδέα ∆ιοµήδης,

κι έζευε ευτύς του Τρώα τ' αλόγατα, που µια φορά είχε αρπάξει
του Αινεία, µα αυτόν τον ίδιο ο Απόλλωνας τον γλίτωσε µε δόλο.
Μετά ο ξανθός, αρχοντογέννητος Μενέλαος εσηκώθη,
ο γιος του Ατρέα, τα φτεροπόδαρα φαριά του για να ζέψει,
µαζί µε το δικό του Πόδαργο, την Αίθη, µια φοράδα,
που του Αγαµέµνονα την έδωκεν ο Εχέπωλος για δώρο,
ο γιος του Αγχίση, τι δεν ήθελε στην Τροία να πάει µαζί του,
µόνο να µένει εκεί να χαίρεται· τι του 'χε ο ∆ίας δοσµένο
µεγάλο βιος, και στην απλόχωρη τη Σικυώνα εζούσε.

 Αυτή ήταν που 'ζεψε, τη φόρα της µεβιάς κοντοκρατώντας.

Τέταρτος έζεψεν ο Αντίλοχος τα ωριότριχα άλογα του,
ο αρχοντικός υγιός του Νέστορα, του ρήγα του αντρειωµένου'
κι ήταν της Πύλος τ' άτια γέννηµα, που του 'σερναν τ' αµάξι
γοργά. Κι ο κύρης του ζυγώνοντας για το καλό του τότε
µιλούσε γνωστικά, κι ας ήτανε κι ο γιος του µυαλωµένος:
« Κι αν είσαι ακόµα νιος, Αντίλοχε, µα ο ∆ίας κι ο Ποσειδώνας
σε αγάπησαν, και τ' άτια σου 'µαθαν να κυβερνάς µε τέχνες
λογής λογής· µπορούσαν να 'λειπαν λοιπόν οι συβουλές µου.
Καλά κατέχεις πως το αµάξι σου να στρίψεις στα σηµάδια·
 Όµως περίσσια οκνά είναι τ' άτια σου, και λέω πως θα την πάθεις.

Των άλλων τ' άλογα πιο γρήγορα, µ' ατοί τους δεν κατέχουν
να σοφιστούνε τέχνες πιότερες απ' ό,τι εσύ στο νου τους.
Μον' έλα, γιε µου, και στα φρένα σου στοχάσου τέχνες τώρα
λογής λογής, µέσα απ' τα χέρια σου µην τα βραβεία ξεφύγουν.
Ο νους τον κάνει, κι όχι η δύναµη, τον άξιο το λοτόµο'
ο νους τον καπετάνιο το άρµενο στο πέλαο το κρασάτο
να κουµαντάρει, σύντας οι άνεµοι το δέρνουν πέρα δώθε'
ο νους και τον που τρέχει στ' άλογα βοηθά και πρώτος φτάνει'
τι ο που θαρρεύεται στα γρήγορα κι αµάξια και φαριά του
 και κάνει ανέγνοιαστος απόγυρους µεγάλους δώθε κείθε,

χάνουν τον ίσιο δρόµο τ' άτια του και κρατηµό δεν έχουν.
Μα ο που λαλεί φαριά πιο µπόσικα και ξέρει πώς κερδίζουν,
στήνει τα µάτια στο ακροσήµαδο, ξυστά το φέρνει βόλτα,
κι ουδέ στιγµή ξεχνάει τα νιόλουρα µε σιγουριά να σέρνει.
κι όλο γραµµή τραβάει κοιτάζοντας τον µπροστινό του πάντα.
Σου λέω και το σηµάδι ξάστερα, που θα το ιδείς κι ατός σου:
Ως µιαν οργιά απ' το χώµα κούτσουρο ξερό ψηλά προβαίνει,
καν δρυ καν πεύκουτα βροχόνερα δεν το 'χουν σαπηµένο'
δυο πέτρες το κρατούν ζερβόδεξα λευκές, εκεί που ο δρόµος
 γωνιάζει, κι όµως η αλογόστρατος παντού στρωτή τρογύρα.

Κάποιου το µνήµα θα 'ν' που πέθανε σε χρόνια περασµένα,
για κι ακροσήµαδο που το 'στησαν παλιών καιρών ανθρώποι'
αυτό είναι το σηµάδι που 'βαλε τώρα ο Αχιλλέας ο γαύρος.
Κι εσύ τ' αµάξια και τ' αλόγατα ξυστά αποδίπλα πέρνα,
και το κορµί σου στο καλόπλεχτο το αµάξι γέρνε µέσα,
ζερβά σου λίγο, και νυµάτιζε και το δεξιό φαρί σου,
και µπήξε του φωνή, λασκάροντας στα χέρια σου τα γκέµια.
Μα το ζερβό σου βάλε το άλογο να στρίψει το σηµάδι
ξυστά, που να θαρρείς πως πάνω του το κεφαλάρι αγγίζει

 της στέριας ρόδας σου· όµως πρόσεξε στην πέτρα µη χτυπήσεις,

να µη λαβώσεις και τ' αλόγατα και σπάσεις και τ' αµάξι,
τρανή στους άλλους αναγάλλιαση, ντροπή στον ίδιο εσένα.
Έχε ανοιχτά λοιπόν τα µάτια σου, καλέ µου, και φυλάξου'
τι µια και στρίψεις το ακροσήµαδο λαλώντας τ' αλογά σου,
δε θα σε φτάσει ουτ' ένας τρέχοντας, µηδέ θα σε περάσει,
µε τον Αρείονα ακόµα πίσω σου κι αν έτρεχε το γαύρο,
το άτι του Αδράστου το φτερόποδο, που από θεούς κρατούσε,
µηδέ µε τ' άτια του Λαοµέδοντα, που εδώ στην Τροία θραφήκαν.»
Σαν είπε τούτα ο γέρο Νέστορας κι αρµήνεψε του γιου του
 το κάθε τι ως την άκρη, κάθισε στη θέση του γυρνώντας.

Και πέµπτος ο Μηριόνης έζεψε τα ωριότριχα άλογά του.
Κι όλοι στ' αµάξια τότε ανέβηκαν και ρίξανε τους κλήρους·
κι ως ο Αχιλλέας τους ανατάραζε, πρώτος πετιέται ο κλήρος
του Αντίλοχου, του γιου του Νέστορα, κι από κοντά του Ευµήλου'
µετά ο Μενέλαος βγαίνει, ο αντρόκαρδος υγιός του Ατρέα, στον κλήρο,
µετά ο Μηριόνης βγαίνει τέταρτος να τρέξει, κι ο ∆ιοµήδης,
περίσσια ο κάλλιος τους, στο αµάξι του στερνός να τρέξει βγαίνει.
Κι ως πήραν θέση, το ακροσήµαδο τους έδειξε ο Αχιλλέας.
πέρα µακριά στον κάµπο, κι έβαλε σιµά του εκεί να στέκει
 ο ισόθεος Φοίνικας βλεπάτορας, ο ακράνης του κυρού του,

να 'χει την έγνοια του στο τρέξιµο, να πει την πάσα αλήθεια.
Κι εκείνοι όλοι µαζί πα στ' άτια τους σήκωσαν τα µαστίγια,
και τα χτυπούσαν µε τα νιόλουρα, και µε φωνές τ' αγγρίζαν,
γιοµάτοι ορµή' κι αυτά δρασκέλιζαν φτερόποδα τον κάµπο,
γοργά από τ' άρµενα αλαργαίνοντας· κι ανέβαινε τ' αψηλού
κάτω απ' τα στήθη τους σα σύγνεφο για ανεµοζάλη η σκόνη,
κι οι πλούσιες χήτες τους κυµάτιζαν µε την πνοή του ανέµου'
και µια στη γη τ' αµάξια εσούρνονταν την πολυθρόφα απάνω,
και µια ψηλά πηδούσαν µέτωρα' κι εντός οι αµαξολάτες


στέκαν ολόρθοι, και σπαρτάριζε βαθιά η καρδιά τους, όλοι
τη νίκη ως λαχταρούσαν κι έσκουζε καθένας στ' άλογα του
να πιλαλούν, κι αυτά πετούσανε στον κάµπο µες στη σκόνη.
Μα ως το στερνό το δρόµο τ' άλογα κάναν γοργά, να γύρουν
στο ψαρί πέλαο πίσω, φάνηκε του καθενούς η άξιότη.
Πετούσαν τρέχοντας τ' αλόγατα, κι άπ' όλα πρώτες πρώτες
του γιου του Αδµήτου οι γοργοπόδαρες ξεχύνουνταν φοράδες·
ξοπίσω του του Τρώα τ' αλόγατα χιµούσαν τα βαρβάτα,

που 'χε ο ∆ιοµήδης, όχι αλάργα του, σιµά σιµά του, τόσο
που να θαρρείς πως καβαλίκευαν κάθε στιγµή τ' αµάξι'
 κι ο Εύµηλος πλάτη κι ώµους ένιωθε την καφτερή πνοή τους,

κι όπως πετούσαν, τα κεφάλια τους απάνω του ακουµπούσαν.
Και θα τον πέρναε, για θα του 'παιρνε τη σιγουριά της νίκης,
αν του ∆ιοµήδη ξάφνου ο Απόλλωνας το αστραφτερό µαστίγι'
µεσ' απ' τα χέρια του δεν τίναζε στη γη, θυµό γιοµάτος.
Κι εκείνον απ' το πείσµα κλάµατα τον πήραν, τις φοράδες
ακόµα πιο γοργά ξανοίγοντας να ξεµακραίνουν µπρος του,
και τα δικά του πίσω που 'µεναν, χωρίς µαστίγι ως τρέχαν.
Ωστόσο η πονηριά του Απόλλωνα δεν ξέφυγε το µάτι
της Αθηνάς, που εχύθη τρέχοντας, και το µαστίγι βάζει
 στο χέρι του ∆ιοµήδη, δίνοντας και στ' άλογά του φόρα.

Μετά πεισµατωµένη στου Αδµήτου το γιο µε βιάση τρέχει,
και σπάζει το ζυγό απ' τ' αµάξι του' δεξιά ζερβά εχωρίσαν
στη δηµοσιά οι φοράδες τρέχοντας, και το τιµόνι πέφτει'
κι αυτός γκρεµίστη από το αµάξι του κυλώντας πλάι στη ρόδα,
κι αγκώνες γύρα ολούθε ξέγδαρε και στόµα και ρουθούνια,
κι απά στα φρύδια του το µέτωπο τσακίστη, και γιοµώσαν
δάκρυα τα µάτια του, και πιάστηκεν η δυνατή φωνή του.
Τότε ο ∆ιοµήδης, τα µονόνυχα λαξεύοντας φαριά του,
πήρε να τρέχει, πίσω αφήνοντας τους άλλους· τι η Παλλάδα
 τ' άτια του εφτέρωνε, χαρίζοντας τρανή στον ίδιο δόξα.

Πίσω ο ξανθός Μενέλαος έρχουνταν, ο γιος του Ατρέα, τρεχάτος·
και τότε ο Αντίλοχος εφώναξε στα γονικά φαριά του:
«Οµπρός και σεις, βιαστείτε! Γρήγορα τραβάτε όσο µπορείτε!
Να παραβγείτε δε σας γύρεψα µαθές εγώ µ' εκείνα,
του αντρόκαρδου ∆ιοµήδη τ' άλογα, που τώρα γρηγοράδα
τους έδωκε η Αθηνά, χαρίζοντας τρανή στον ίδιο δόξα'
καν όµως του Μενέλαου τ' άλογα προφτάστε χέρι χέρι,
πίσω µη µένετε, κι απάνω σας της Αίθης µιας φοράδας!
πέσει η ντροπή. Τι µου αργοσούρνεστε, τέτοια φαριά αντρειωµένα;


Ακούστε τώρα κάποιο λόγο µου, που σίγουρα θα γένει:
∆εν έχει πια ακριβοταγίσµατα να ιδείτε από το ρήγα
το Νέστορα· τι ευτύς σας έσφαξε µε κοφτερό µαχαίρι,
βραβείο πιο δεύτερο αν κερδίσουµε µε την οκνιά µας τώρα.
Τρέχτε λοιπόν και κυνηγάτε τα, τα δυνατά σας βάλτε !
Τ' άλλα τα γνοιάζοµαι µονάχος µου, θα βρω µαθές τον τρόπο,
στη στενωσιά του δρόµου µπαίνοντας· δεν το ξεχνώ καθόλου!»

Είπε, και τ' ατια, που φοβήθηκαν του ρήγα τις φοβέρες,
πήραν µε ορµή να τρέχουν πιότερη, και γρήγορα µπροστά του
τη στενωσιά ξεκρίνει ο Αντίλοχος του βουλιαγµένου δρόµου'
 τι απ' τα βροχόνερα, που ελίµναζαν η γης είχε καθίσει,

κι όλο τον τόπο γύρω εγούβωσαν και χάλασαν το δρόµο.
Στη µέση εκεί ο Μενέλαος έτρεχε, τ' αµάξια µην σκουντρήξουν'
όµως ο Αντίλοχος λαξεύοντας όξω απ' το δρόµο βγάζει
τους µαύρους του, και πήρε γρήγορα ξοπίσω του να τρέχει.
Και τότε ο γιος του Ατρέα του Αντίλοχου φωνάζει φοβισµένος:
«∆ίχως µυαλό τραβάς, Αντίλοχε! Τ' αλόγατά σου βαστά,
τι είναι στενός ο δρόµος. Πέρνα µε, σα θα πλατύνει πάλε'
ζηµιά, αν σκουντρήξεις µε το αµάξι σου, θα κάνεις και στους δυο µας!»
Αυτά είπε, ωστόσο ο γιος του Νέστορα µε πιο µεγάλη ακόµη
 κεντούσε ορµή να τρέχουν τ' άλογα µπροστά, κουφός λες κι ήταν.

Όσο ένας δίσκος φτάνει, που έριξε, τινάζοντας τα χέρια,
κάποιος λεβέντης, που τη νιότη του ζητάει να δοκιµάσει,
τόσο και τ' άτια του προσπέρασαν, και τ' άλλα έµειναν πίσω,
του γιου του Ατρέα' τι ατός του θέλησε τη φόρα τους να κόψει,
µπας και σκουντρήξουν τα µονόνυχα φαριά τους µες στο δρόµο,
και 'ρθουν τα στεριά αµάξια ανάποδα, και κυλιστούν κι ατοί τους
στον κουρνιαχτό, από τη λαχτάρα τους τη νίκη να κερδέψουν.
Τότε ο ξανθός Μενέλαος χόλιασε µαζί του και φωνάζει:
«Αντίλοχε, όσο εσύ κακότροπος κανείς δε βρίσκεται άλλος!
 Αϊ να χαθείς! και σε περνούσαµε για γνωστικόν οι Αργίτες!

Μα κι έτσι το βραβείο δε γίνεται να πάρεις δίχως όρκο!»
Είπε' µετά φωνή στ' αλόγατα να τα γκαρδιώσει σέρνει:
«Μη σταµατάτε, µην οκνεύετε, κι ας είστε πικραµένα'
πιο πρώτα τα δικά τους γόνατα και πόδια θ' αποστάσουν
παρ' ό,τι εσάς· τι εκείνα τ' άφησεν η νιότη και τα δυο τους.»
Είπε, και τ' άτια, που φοβήθηκαν του ρήγα τους τα λόγια,
πήραν µε ορµή να τρέχουν πιότερη, και τά 'φτασαν σε λίγο.
Κι ωστόσο µαζωµένοι εκάθουνταν οι Αργίτες και θωρούσαν
τ' αλόγατα· κι αυτά πετούσανε στον κάµπο, µες στη σκόνη.


Πρώτος ο Ιδοµενέας τα ξέκρινε, των Κρητικών ο ρήγας·
τι όξω απ' τη µάζωξη, σε ξέφαντο, πολύ ψηλά εκαθόταν
και τον αµαξολάτη αγρίκησε, που φώναζε από πέρα,

κι απείκασε ποιος ήταν γνώρισε και το άλογο απ' το χρώµα,
που 'τρεχε οµπρός απ' όλα' στο άλλο του κορµί ήταν ρούσο, µόνο
που 'χε άσπρη, στρογγυλή στο µέτωπο σαν το φεγγάρι βούλα.
Ορθός πετάχτη τότε, στάθηκε, και κράζει στους Αργίτες:
« Φίλοι µου εσείς, Αργίτες άρχοντες και πρωτοκεφαλάδες,
θωράτε πέρα εκεί τ' αλόγατα και σεις, για εγώ µονάχα;
Σαν άλλα τ' άλογα µου φαίνουνται που τρέχουν τώρα πρώτα,
 σαν άλλος δείχνει ο αµαξολάτης τους· κάποια ζηµιά οι φοράδες

στον κάµπο θα 'παθαν, κει που 'τρεχαν οµπρός απ' όλα τ' άλλα.
Κι όµως τις είδα πρώτες τρέχοντας να στρίβουν το σηµάδι,
µα τώρα πουθενά δε φαίνουνται· κλωθογυρίζω ολούθε
τα µάτια, να τις βρω γυρεύοντας στης Τροίας τον κάµπο µέσα.
Του άµαξολάτη τάχα εξέφυγαν τα γκέµια, και δεν είχε
πια πώς να κυβερνήσει τ' άτια του, και λάθεψε ως γυρνούσε;
Θαρρώ κει κάτω πως γκρεµίστηκε και τσάκισε τ' αµάξι,
και ξεστράτισαν κι οι φοράδες του στη φόρα τους απάνω.
Όµως σκωθείτε και κοιτάχτε τον και σεις' τι τα δικά µου·
 δεν καλοβλέπουν µάτια· θα 'λεγα γι' αυτόν πως είναι ωστόσο

της Αιτωλίας η φύτρα, ο κύβερνος µες στους Αργίτες τώρα,
που ο αλογατάς Τυδέας τον γέννησενείναι ο τρανός ∆ιοµήδης!»
Μα ο γοργοπόδης Αίαντας τα 'βαλε µαζί του, ο γιος του Οιλέα:
«Ιδοµενέα, πολλά τα λόγια σου, πριν καλοϊδείς' τι αλάργα
τ' αναεροκυκλοπόδικα άλογα στον κάµπο ακόµα τρέχουν.
Μήτε και µου είσαι ο παρανιότερος θαρρώ µες στους Αργίτες,
µήτε τα µάτια σου καλύτερα ξεκρίνουν απ' των άλλων,
µον' είσαι πάντα σου µωρόλογος' κι ουδέ σου πρέπει αλήθεια
πολλά να λες, τι έχει καλύτερους εδώ από σένα κι άλλους.
 Οι ίδιες φοράδες τώρα τρέχουνε µπροστά, καθώς και πρώτα,

του Εύµηλου λέω, που στέκει απάνω τους µε τα λουριά στο χέρι.»
Όλο θυµό του απηλογήθηκε των Κρητικών ο ρήγας:
«Αίαντα κακόγνωµε, ο καλύτερος στους τσακωµούς, και στ' άλλα
µες στους Αργίτες ο χειρότερος· τόσο άτσαλη η ψυχή σου!
Οµπρός, ας βάλουµε και στοίχηµα, τριπόδι για λεβέτι,
κι ας µπει κριτής µας ο Αγαµέµνονας, ο γιος του Ατρέα, να ιδούµε,
ποια τα φαριά που πρωτοφτάνουνε, πλερώνοντας να µάθεις!»
Είπε, κι ο γιος του Οιλέα πετάχτηκε µεµιάς ο γοργοπόδης,
θυµό γιοµάτος, λόγια θέλοντας βαριά να του πετάξει'

 και τότε πια ο καβγάς τους θα 'παιρνε ν' ανάψει κι άλλο ακόµα,

αν ο Αχιλλέας ευτύς δε σκώνουνταν να τους µιλήσει ατός του:
« Αφήστε τώρα τα µαλώµατα πια, Ιδοµενέα, στην άκρη,
Αίαντα, και συ, και τα πικρόλογα' δε σας ταιριάζουν, όχι'
Εσείς καί µε άλλον θα τα βάζατε, παρόµοια αν έφερνόταν.
Όµπρός, καθίστε εδώ στη µάζωξη και τ' άλογα θωράτε'
τι εκείνοι να κερδέψουν βιάζουνται τη νίκη, κι όπου να 'ναι
φτάνουν εδώ, και τότε τ' άλογα τ' Αργίτικα ο καθείς σας
θα καλοϊδεί, ποια πίσω απόµειναν και ποια δροµοΰνε πρώτα.»
Είπε, και να ο ∆ιοµήδης τρέχοντας που σίµωνε από πέρα,
 κι όλο χτυπούσε απά στις πλάτες τους µε το µαστίγι τ' άτια,

κι αυτά, ψηλά πηδώντας, βιάζουνταν το δρόµο να τελέψουν.
Κι ο άµαξολάτης πάνω εχάνουνταν στον κουρνιαχτό που ασκώναν
και πίσω απ' τ' άτια τα γοργόποδα το αµάξι ερχόταν, που 'χε
πλουµιά κι από καλάι και µάλαµα· και µόλις που εχαράζαν
στη σκόνη τη βαθιά τ' αχνάρια τους της ρόδας τα στεφάνια
ξοπίσω' και τα δυο τ' αλόγατα σαν αστραπή πετούσαν.
Κι εστάθη αναµεσός στη σύναξη, και σπειρωτός ιδρώτας
στη γης απ' των αλόγων στάλαζε το σβέρκο και τα στήθη.
Κι ατός του επήδηξε απ' τ' ολόφωτο το αµάξι απά στο χώµα,
 γερτό ακουµπώντας το µαστίγι του πα στο ζυγό. ∆ε χάνει

τότε καιρό κι ο γαύρος Σθένελος, µον' το βραβείο τρεχάτος
παίρνει και δίνει στους συντρόφους του, το αρβαλωτό λεβέτι
και τη γυναίκα' και τ' αλόγατα γοργά ξεζεύει ατός του.
Ξοπίσω του έφτασεν ο Αντίλοχος κεντρίζοντας τους µαύρους,
που το Μενέλαο πριν προσπέρασε µε δόλο, κι όχι αξιότη'
µα κι έτσι εκείνος τον εζύγωνε µε τα γοργά του τ' άτια.
Όσο σιµά είναι η ρόδα στο άλογο, το βασιλιά που σέρνει
µέσα στο αµάξι του, και χύνεται στον κάµπο δρασκελώντας,
κι οι τρίχες της ουράς του αγγίζουνε της ρόδας άκρην άκρη


το γύρο, ως κυκλοφέρνει τρέχοντας σιµά τους, µήτε ο τόπος
πολύς αναµεσό τους, το άλογο σαν τρέχει µες στον κάµπο·
τόσο είχε µόνο απ' τον Αντίλοχο πίσω ο Μενέλαος µείνει,
κι όµως πιο πριν ξοπίσω του έρχουνταν ως ένα δισκοπέτι.
Ωστόσο γρήγορα τον έφτασε, τι όλο και πιο µε φόρα
η Αίθη, η φοράδα του Αγαµέµνονα, χιµούσε η οµορφοτρίχα.
Κι αν είχαν κι άλλο δρόµο να 'τρεχαν ακόµα οι δυο τους τότε,
θα τον περνούσε, αξεσυνέριστα τη νίκη παίρνοντας του.
Μετά ο Μηριόνης φτάνει, ο σύντροφος του Ιδοµενέα του γαύρου,

απ' το Μενέλαο τον περίλαµπρο µια κονταριά πιο πίσω·
 τι απ' όλα έλαχαν πιο αργοσάλευτα τα ωριότριχα άλογα του,

κι ατός του πιο αχαµνός άλόγατα να κυβερνά σε αγώνες.
Στερνός ο γιος ερχόταν του Αδµήτου, κι έσερνε πίσω ατός του
τ' όµορφο αµάξι του, τ' αλόγατα µπροστά του πιλαλώντας.
Κι όπως τον είδε, ο φτεροπόδαρος τον πόνεσε Αχιλλέας,
κι έτσι µιλούσε µε ανεµάρπαστα µες στους Αργίτες λόγια:
«Να ο πιο τρανός που φτάνει ολόστερνος λαλώντας τ' άλογα του!
Οµπρός, ελατέ να του δώσουµε βραβείο, καθώς ταιριάζει,
το δεύτερο· το πρώτο θα 'λεγα να πάρει ο ∆ιοµήδης.»
Αυτά είπε, κι όλοι τους χαρούµενοι στη γνώµη του συγκλίναν'
 και τη φοράδα θα του χάριζε, τι οι ∆αναοί το θέλαν,

ο Αντίλοχος, ο γιος του αντρόκαρδου Νεστόρου, αν δε σκωνόταν,
στον αντρειανό Αχιλλέα το δίκιο του να πει και να φωνάξει:
«Αν Αχιλλέα, το λόγο που 'βγαλες τον κάνεις πράξη τώρα,
πολύ µαζί σου εγώ θα θύµωνα' τι το βραβείο µου παίρνεις,
τάχα πως έσπασε το αµάξι του, σκόρπισαν τ' άλογα του,
κι ατός του, όσο καλός, γκρεµίστηκε' µ' αν στους θεούς ευκιόταν,
ως πρέπει, ολόστερνος δε θα 'ρχουνταν, πιο πίσω από τους άλλους.
Μ' αν τον λυπάσαι και στα σπλάχνα σου γι' αυτόν αγάπη νιώθεις,
έχεις χαλκό, κι έχεις και µάλαµα περίσσιο στο καλύβι,
 κι έχεις και σκλάβες και µονόνυχα φαριά κι αρνιά και γίδες·

πάρε απ' αυτά µετά και δώσε του πιο πλούσιο ακόµα δώρο, .
για τώρα ευτύς εδώ, χαρούµενοι κι οι Αργίτες να συγκλίνουν.
Μα εγώ δε δίνω τη φοράδα µου, κι οµπρός, ας δοκιµάσει
όποιου βολεί να 'ρθεΐ για χάρη της µαζί µου να παλέψει!»
Έτσι µιλούσε, κι αχνογέλασε στον ακριβό του ακράνη
τότε ο Αχιλλέας ο φτεροπόδαρος, χαρούµενος µαζί του,
και κράζοντας τον µε ανεµάρπαστα του συντυχαίνει λόγια:
«Αυτό που εζήτησες, Αντίλοχε, θα σου το κάνω τώρα,
κι ένα άλλο δώρο απ' το καλύβι µου στον Εύµηλο θα δώσω.


Θα του χαρίσω εγώ το θώρακα, του Αστεροπαίου που επήρα,
το χάλκινο, χυτό που ζώνει τον καλάι τρογύρα ολούθε,
κι αστράφτει µες στο φως αλάκερος' µεγάλο βιος αξίζει.»
Είπε, κι ευτύς τον Αυτοµέδοντα, το σύντροφο του, κράζει
να του τον φέρει απ' το καλύβι του' κι εκείνος πάει, τον φέρνει,

και βάζει τον στα χέρια του Εύµηλου, που όλο χαρά τον δέχτη.
Μα τότε κι ο Μενέλαος βράζοντας σηκώθη αναµεσό τους,
µε τον Αντίλοχο ακατάπαυτα θυµώνοντας· κι ο κράχτης
το σκήπτρο βάζει µες στα χέρια του, και να σωπάσουν όλοι ·
προστάζει οί Αργίτες· τότε µίλησεν ο ισόθεος άντρας κι είπε:
 «Εσύ ήσουν γνωστικός, Αντίλοχε, µα τι 'ναι αυτά που κάνεις;

Και την αξία µου τώρα εντρόπιασες και τ' άτια αντίσκοψές µου,
µπροστά τους τα δικά σου βάζοντας, που πιο αχαµνά πολύ 'ναι.
Και τώρα οµπρός, Αργίτες άρχοντες και πρωτοκεφαλάδες,
ακριβοδίκια εδώ δικάστε µας· δε θέλω εγώ κανένας
να πει από τους Αργίτες κάποτε τους χαλκοθωρακάτους:
,,Τότε ο Μενέλαος τον Αντίλοχο ζορίζοντας του πήρε
µε δόλο τη φοράδα' τ' άτια του περίσσια πιο αχαµνά 'ταν,
µα πιο τρανό το βασιλίκι του, πιο πλήθια η δύναµη του."
Όµως θα κρίνω εγώ µονάχος µου, κι ούτε Αχαιός κανένας
 θα 'χει µαζί µου λέω παράπονο' τι θα 'ναι δίκια η κρίση:

Αντίλοχε αντρειανέ, για ζύγωσε, κι όπως ορίζει η τάξη,
στάσου στο αµάξι οµπρός και στ' άτια σου, και κράτα και στο χέρι
το λυγερό µαστίγι, τ' άλογα που πριν µε αυτό λαλούσες·
και στ' άτια το δεξί σου βάζοντας, στον Ποσειδώνα ορκίσου
πως δεν αµπόδισες ξεπίτηδες το αµάξι µου µε δόλο.»
Και τότε ο γνωστικός Αντίλοχος απηλογιά του δίνει:
« Τρανέ Μενέλαε, µη συχύζεσαι, τι εγώ µπροστά σου στέκω
πολύ πιο νιος, και συ στη δύναµη περνάς µε και στα χρόνια.
Του άγουρου τ' άπρεπα καµώµατα τα ξέρεις δίχως άλλο'
 τι ο νους του παίρνει αγέρα γρήγορα, κι είναι αχαµνή η βουλή του.

Γι' αυτό και τώρα υποµονέψου το, και τη φοράδα ατός µου
θα σου τη δώσω, αυτή που εκέρδισα' κι ακόµα από δικού µου
τίποτα αν ήταν άλλο που 'θελες, ευτύς θα το 'χα κάλλιο
να σου το δώσω, αρχοντογέννητε, παρά να µε µισήσουν
όλοι οι θεοί, και την αγάπη σου να χάσω εγώ για πάντα.»
Είπε, και παίρνει ο γιος του αντρόκαρδου Νεστόρου τη φοράδα,
και στο Μενέλαο παραδίνει τη· κι εκείνου ευτύς το σπλάχνο
γλύκανε εντός του. Πώς ολόγυρα πέφτει η δροσιά στα στάχυα,
σαν πήραν τα σπαρτά και ψώµωσαν, κι οι κάµποι τρικυµίζουν


όµοια και σε, Μενέλαε, γλύκανε το σπλάχνο τότε εντός σου·
και κράζοντας τον µε ανεµάρπαστα του συντυχαίνει λόγια:

«Για τώρα ατός µου θέλω, Αντίλοχε, ν' αφήσω το θυµό µου'
τι εσύ δεν ήσουν ασυλλόγιστος µηδέ άµυαλος ποτέ σου'
κι ήταν η νιότη που σου γύρισε το νου για λίγο τώρα.
Μα άλλη φορά να παίζεις άσκηµα µη θες µε πιο τρανούς σου'
τι άλλος Αργίτης δε θα µου άλλαζε τόσο εύκολα τη γνώµη.
Μα ωστόσο εσύ για µένα εµόχτησες πολύ, πολλά έχεις πάθει,
µαζί κι ο αντρόκαρδος ο κύρης σου και το τρανό σου αδέρφι.
Γι' αυτό σου κάνω, αφού µου πρόσπεσες, τη χάρη' τη φοράδα,
 κι ας είναι και δικιά µου, πάρε τη, να µάθουν κι όλοι ετούτοι

πως άσπλαχνη καρδιά κι αµέρωτη δεν είχα εγώ ποτέ µου.»
Είπε, καί δίνει στο Νοήµονα, του Αντίλοχου το φίλο,
το άλογο ευτύς, κι ατός του εκράτησε το αστραφτερό λεβέτι.
Και το χρυσάφι, τα δυο τάλαντα, πήρε µετά ο Μηριόνης,
σαν που 'ρθε τέταρτος· κι ως έµενε πια το βραβείο το πέµπτο,
η κούπα η δίγουβη, του Νέστορα τη χάρισε ο Αχιλλέας.
Κι ως ήρθε οµπρός του µες στη σύναξη βαστώντας τη, του λέει:
« ∆έξου και συ την κούπα, γέροντα, και φύλαχ'τη, απ' το ξόδι
να 'χεις µια θύµηση του Πάτροκλου' τι πια µες στους Αργίτες
 δε θα τον δεις ποτέ σου· χάρισµα σου δίνω αυτό να το 'χεις'

τι µήτε στης πυγµής το αγώνισµα θα πάρεις µέρος τώρα,
κι ουδέ και στο κονταροχτύπηµα, κι ουδέ στην πάλη, κι ούτε
θα βγεις να τρέξεις· τα γεράµατα σ' έχουν πλακώσει τα έρµα!»
Έτσι µιλώντας του την έδωκε, κι αυτός την αποδέχτη
όλο χαρά, και µε ανεµάρπαστα του συντυχαίνει λόγια:
« Γιε µου, όλα τούτα που µου µίλησες σωστά καί δίκια αλήθεια'
τι δε µε ακούν, καλέ, τα γόνατα πια τώρα, ουδέ τα χέρια
σαλεύουν σαν και πριν ανάλαφρα δεξόζερβα στους ώµους.
Αχ, νιος και να 'µουν, αξεθύµαστη τη δύναµη µου να 'χα,
 σαν τότε, στο Βουπράσιο που 'γινε του Αµαρυγκέα το ξόδι, ·

στων Επειών το κάστρο, κι έστησαν οι γιοί του ρήγα αγώνες·
τι εκεί δε στάθηκε παρόµοιος µου µήτε Επειός κανένας
µήτε Αιτωλός αλήθεια αντρόψυχος, και µήτε καν Πυλιώτης.
Στην πυγµαχία του Ηνόπου ενίκησα το γιο, τον Κλυτοµήδη,
στην πάλη τον Αγκαίο, που αντίµαχος µου εστάθη, απ' την Πλευρώνα·
τον Ίφικλο στο δρόµο επέρασα, κι ας ήταν φτεροπόδης,
και στο κοντάρι τον Πολύδωρο και το Φυλέα κερδίζω.
Στ' άλογα µόνο µε προσπέρασαν οι γιοι του Αχτόρου τότε,
που ήτανε δυο και πίσω µε άφησαν, τη νίκη λαχταρώντας·

 τι εδώ τα πιο τρανά µας πρόσµεναν βραβεία µες σ' όλα τ' άλλα'

κι ήταν αδέρφια διδυµάρικα' τα γκέµια εκράτα ο πρώτος,
τα γκέµια εκράτα αυτός, κι ο δεύτερος µαστίγωνε τους µαύρους.
Τέτοιος εστάθηκα' µ' ας γνοιάζουνται πια τώρα οι νιότεροί µου
σ' έτοιες δουλειές. Κι εγώ, που τ' άραχλα γεράµατα µε ζώσαν,
αναµερίζω, κι ας ξεχώριζα στους αντρειωµένους τότε.
Μα τώρα σύρε, για το σύντροφο ξακλούθα τους αγώνες,
κι αυτό το παίρνω εγώ χαρούµενος, και φραίνεται η καρδιά µου
που δεν ξεχνάς µε (τι σε αγάπησα κι εγώ) και το θυµάσαι
να µε τιµάς, σαν που ταιριάζει µου µες στους Αργίτες όλους.
 Οι αθάνατοι γι' αυτά ας σου δώσουνε τ' ό,τι ποθεί η καρδιά σου!»

Αυτά είπε, κι ο Αχιλλέας ξανάγυρε µες στο πολύ τ' ασκέρι,
τα λόγια τα καλά του Νέστορα σαν άκουσε ως την άκρη.
Και τότε τα βραβεία της άσπλαχνης της πυγµαχίας πιθώνει'
φέρνει και δένει µπρος στη σύναξη γοµάρικο µουλάρι,
εξάχρονο, άστρωτο, που ζόρικο πολύ'ναι να το στρώσεις.
Κι ακόµα βάζει κούπα δίγουβη να πάρει ο νικηµένος.
Ορθός στη µέση τότε στέκοντας στους Αχαιούς φωνάζει: .
« Υγιέ του Ατρέα και σεις επίλοιποι καλαντρειωµένοι Αργίτες,
άντρες για τοϋτα δυο ας φωνάξουµε, τους πιο τρανούς, ολόρθοι
 να χτυπηθούνε µε τους γρόθους τους' και σ' όποιον απ' τους δυο τους

µπρος σε όλονών εδώ τα µάτια µας τη νίκη δώσει ο Φοίβος,
τη µούλα ας πάρει τη γοµάρικη να γύρει στο καλύβι"
κι ο νικηµένος τη διπλόγουβη την κούπα θα κερδέψει.»
Αυτά είπε, κι ο Επειός, ο αντρόκαρδος υγιός του Πανοπέα,
πετάχτη ευτύς, ο αρχοντοκάµωτος της πυγµαχίας τεχνίτης·
βάζει το χέρι στη γοµάρικη τη µούλα και φωνάζει:
«Άς βγει µπροστά µου ο που τη δίγουβη την κούπα θα κερδέψει'
Αργίτης άλλος λέω δε δύνεται τη µούλα να µου πάρει,
νικώντας στις γροθιές· καλύτερος δε βρίσκεται από µένα.


∆ε φτάνει τάχα που στον πόλεµο µου λείπει η αξία; τι αλήθεια
όλα µαζί κανείς δε γίνεται να τα κατέχει πλέρια.
Μ' ακούστε τώρα κάποιο λόγο µου, που σίγουρα θα γένει:
Θα του τσακίσω εγώ τα κόκαλα, θα σκίσω το κορµί του
πέρα για πέρα' ας µείνουν δίπλα του τώρα οι δικοί του µόνο,
σα θα 'χει σκοτωθεί απ' τα χέρια µου, για να τον κουβαλήσουν!»
Αυτά είπε, κι όλοι γύρω απόµειναν και δεν έβγαναν άχνα'

ένας µονάχα ασκώθη, ο Ευρύπυλος ο ισόθεος, αντικρύ του,
του Ταλαού τ' αγγόνι, του άρχοντα του Μηκιστέα βλαστάρι,
που πήγε κάποτε στου Οιδίποδα, σαν πέθανε, το ξόδι,
 στη Θήβα, κι όλους τους απόγονους του Κάδµου ενίκησέ τους.

Κι ο ξακουστός ∆ιοµήδης έτρεξε να τον γνοιαστεί, µε λόγια
γκαρδιώνοντάς τον τι λαχτάριζε τη νίκη αυτός να πάρει.
Ζωνάρι γύρα από τη µέση του σφιχτό του βάζει πρώτα,
µετά καλοκοµµένα του 'δωσε γερά λουριά ταυρίσια.
Κι ως ζώστηκαν κι οι δυο, προχώρεσαν στη µέση από τ' αλώνι,
κι αντίκρα ασκώνοντας τα χέρια τους τα σταλωµένα οι δυο τους
ο ένας στον άλλο απάνω εχίµιξε κι ήρθαν µεµιάς στα χέρια'
και τρίζαν άγρια τα σαγόνια τους, κι ολούθε το κορµί τους
στάλαζε ιδρώτα' κι ο αρχοντόγεννος Επειός χιµάει, κι ως ο άλλος
 που να του δώσει ολούθε κοίταζε, στο µάγουλο χτυπά τον,

κι αυτός πολληώρα ορθός δεν κράτησε· µεµιάς στη γη σωριάστη.
Πώς στου Βοριά το πρώτο φύσηµα, σαν ο γιαλός σγουραίνει
φυκόσπαρτος, ψηλά τινάζουνται τα ψάρια, και στο κύµα
ξανά βουτούν όµοια ετινάχτηκε κι εκείνος χτυπηµένος.
Τότε ο Επειός ορθό τον άσκωσε, και γύρα του οι σύντροφοι
τον παίρναν όξω από τη σύναξη· τα πόδια του σουρνόνταν,
κι αίµα πηχτό ξερνούσε, κι έγερνε στο πλάι την κεφαλή του.
Κι ως λιγωµένο πια τον έβαλαν να κάτσει αναµεσό τους,
τρέξαν εκείνοι και τη δίγουβη την κούπα εκουβαλήσαν.
 Τότε ο Αχιλλέας προστάζει γρήγορα και φέρνουν άλλα πάλε

βραβεία για το άσπλαχνο το πάλεµα, µπρος στους Αργίτες όλους:
τρανό τριπόδι σ' όποιον κέρδιζε, για τη φωτιά φτιαγµένο,
που οι ∆αναοί, όπως το 'δαν, δώδεκα το ξετιµήσαν βόδια·
κι ακόµα µια γυναίκα σκλάβα του, να πάρει ο νικηµένος,
πολυτεχνίτρα, που όλοι τέσσερα την ξετιµούσαν βόδια.
Ορθός στη µέση τότε στέκοντας φωνάζει στους Αργίτες:
« Σκωθείτε οι δυο που θα παλέψετε και τον αγώνα ετούτον!»
Είπε, κι ο µέγας Αίας πετάχτηκεν, ο γιος του Τελαµώνα,
κι ασκώθη κι ο Οδυσσέας, που κάτεχε τέχνες πολλές καί δόλους.


Κι ως ζώστηκαν κι οι δυο, προχώρεσαν στη µέση από τ' αλώνι,
κι αγκαλιαστά στο απάλε επιάστηκαν µε τα γερά τους χέρια,
σαν τις ψαλίδες, που άξιος µάστορας πα στη σκεπή καρφώνει
σπιτιού αψηλού, να στέκει ακλόνητο, σύντας φυσούν οι ανέµοι.
Στα θρασεµένα µέσα χέρια τους, καθώς µεβιάς τραβούσαν,
τρίζαν οι ράχες τους, κι εχύνουνταν ο ιδρώτας τους ποτάµι,

και τα πλευρά τους κι οι ώµοι εγέµισαν µε µελανιές ολούθε,
µατοκοµµένες, µαυροκόκκινες' µ' αυτοί τη νίκη πάντα
λαχτάριζαν, το καλοδούλευτο τριπόδι ποιος θα πάρει.
Μα ούτε ο Οδυσσέας µπορούσε σπρώχνοντας στη γη να τον ξαπλώσει,
 ούτε κι ο µέγας Αίας, τι ατράνταχτα βαστούσε κι ο Οδυσσέας.

Όµως οι Αργίτες πια οι πολέµαρχοι σαν πήραν να βαριούνται,
ο µέγας Αίαντας έτσι εµίλησεν, ο γιος του Τελαµώνα:
«Γιε του Λαέρτη αρχοντογέννητε, πολύτεχνε Οδυσσέα,
όποιος τον άλλο ασκώσει, κι έπειτα το θέλει ο ∆ίας ας γένει!»
Αυτά είπε, κι αψηλά τον άσκωσε' µα κι ο Οδυσσέας το δόλο
δεν τον ξεχνούσε, µον' τον κλώτσησε στο γόνατο άπο πίσω'
και κείνου ελύθη η ορµή, κι ανάσκελα ξαπλώθη'κι ο Οδυσσέας
έπεσε απάνω του, και σάστισε θωρώντας τους τ' άσκέρι.
Πήρε ο Οδυσσέας µετά ο πολύπαθος να τον ασκώσει απάνω,
 και λίγο από τη γη τον σάλεψε, µα που να τον ασκώσει!

Τρικλοποδιά του βάζει, κι έπεσαν στη γη µαζί κι οι δυο τους,
και µες στον κουρνιαχτό κυλίστηκαν ο ένας στον άλλο πλάι.
Τρίτη φορά ξανά θα ρίχνουνταν για να πιαστούν στο απάλε,
αν ο Αχιλλέας γοργά δε σκώνουνταν να τους κρατήσει ατός του:
«Αφήστε τώρα πια το πάλεµα και µην καταπονάστε'
κι οι δυο νικάτε, κι έτσι παίρνοντας το ίδιο βραβείο καθένας
παραµερίστε, κι άλλοι να 'ρθούνε ν' αγωνιστούν Αργίτες.»
Είπε, κι αυτοί δέχτηκαν πρόθυµα, χωρίς να παρακούσουν,
κι απ' το κορµί τη σκόνη εσφούγγιξαν και βαλαν τους χιτώνες.
 Βραβεία καινούργια για το τρέξιµο τότε ο Αχιλλέας πιθώνει,

καλόφτιαστο κροντήρι ολάργυρο, που εχώραε λίτρες έξι,
κι άλλο, στη γης ακέρια αν έψαχνες, τη χάρη του δεν είχε.
Μαστόροι ξακουστοί το δούλεψαν µε τέχνη, απ' τη Σιδώνα,
και Φοίνικες το φέραν σκίζοντας το ανταριασµένο κύµα,
κι ως στο λιµάνι άραξαν φτάνοντας, στο Θόαντα το χάρισαν.
Κι ήταν αυτό που ο γαύρος Πάτροκλος είχε απ' τον Εύνηο πάρει
για του Λυκάονα το ξαγόρασµα, του γιου του Πρίαµου, τότε.
Τώρα ο Αχιλλέας βραβείο στου ακράνη του το απίθωνε το ξόδι,
για να το πάρει ο πιο αλαφρόποδος απ' όλους στον αγώνα.


Και βάζει βόδι για το δεύτερο, τρανό, καλοθρεµµένο,
κι ακόµα για τον τρίτο τάλαντο µισό χρυσάφι βάζει.
Ορθός στη µέση τότε στέκοντας φωνάζει στους Αργίτες:

« Σκωθεΐτε εσείς που θα παλέψετε και τον αγώνα ετούτον!»
Είπε, κι ο γιος του Οιλέα πετάχτηκε µεµιάς ο γοργοπόδης,
µετά ο Οδυσσέας ο πολυκάτεχος, κι ο Αντίλοχος ξοπίσω,
ο γιος του Νέστορα, απ' τους νιότερους ο πιο γερός στα πόδια.
Κι ως πήραν θέση, το ακροσήµαδο τους έδειξε ο Αχιλλέας.
Κι απ' το σηµάδι όπως ξεκίνησαν, ο γιος του Οιλέα σε λίγο
τραβούσε πρώτος, και ξοπίσω του χιµούσεν ο Οδυσσέας
 κοντά κοντά του. Πώς στης όµορφης το στήθος ανυφάντρας

κοντοζυγώνει το ξυλόχτενο, καθώς το κρούει, µε βιάση,
το υφάδι απ' το στηµόνι ανάµεσα περνώντας, κι ως το στήθος
το φέρνει· τόσο λίγο πίσω του δροµούσε κι ο Οδυσσέας
στ' άχνάρια του πατώντας, γύρα τους πριν κατακάτσει η σκόνη,
χύνοντας πίσω την ανάσα του στην κεφαλή του απάνω,
γοργά δροµώντας πάντα" κι έσερναν φωνές οι Αργίτες όλοι.
Και τον γκαρδιώναν, όπως έτρεχε τη νίκη λαχταρώντας.
Ξάφνου ο Οδυσσέας, εκεί που εδρόµιζαν κι ήταν κοντά να φτάσουν,
τη γλαυκοµάτα ανακαλέστηκε την Αθηνά στο νου του:
 «Άκου, θεά, και δράµε, δύναµη στα πόδια να µου δώσεις!»

Αυτά είπε, κι η Αθηνά του επάκουσε την προσευκή η Παλλάδα,
και το κορµί του κάνει ανάλαφρο, χέρια ψηλά και πόδια·
και σύντας λίγο πια τους έλειπε πα στο βραβείο να πέσουν,
ο γαύρος Αίας δροµώντας γλίστρησε τον ζάβωσε η Παλλάδα
κει που η σβουνιά απ' τα βόδια απλώνουνταν τα βαριοµουγκαλάτα,
που 'χε ο Αχιλλέας ο φτεροπόδαρος στον Πάτροκλο σφαγµένα,
και γιόµωσαν σβουνιές το στόµα του και τα ρουθούνια ολούθε.
Τότε ο Οδυσσέας ο πολυβάσανος ασκώνει το κροντήρι,
πρώτος ως έφτασε' πήρε έπειτα κι ο γαύρος Αίας το βόδι,
 στάθη το βόδι από τα κέρατα κρατώντας το θρεµµένο,

και τις σβουνιές µε βιάση φτύνοντας φωνάζει στους Αργίτες:
«Ώχού, η θεά και πώς µου µπέρδεψε τα πόδια, αυτή που πάντα
ίδια µητέρα παραστέκοντας τον Οδυσσέα συντρέχει!»
Αυτά είπε, κι όλοι τότε γέλασαν καλόκαρδοι µαζί του.
Και παίρνει ο Αντίλοχος τ' ολόστερνο βραβείο µαθές στα χέρια
χαµογελώντας, κι έτσι µίλησε µες στους Αργίτες κι είπε:
«θα σας το πω, κι ας το κατέχετε κι ατοί σας όλοι, φίλοι'
Τους γεροντότερους οι αθάνατοι τιµούν και τώρα ακόµα·
τι αν είναι λίγο ο Αίας τρανότερος απ' ό,τι εγώ, µα τούτος

 λογιέται µιας γενιάς που πέρασε κι ανθρώπων που πέρασαν

τον παίρνουν λένε τα γεράµατα' µα δεν µπορεί κανένας
να παραβγεί µ' αυτόν στο τρέξιµο, ξον ο Αχιλλέας µονάχα.»
Τέτοια µιλούσε, το γοργόποδο γιο του Πηλέα τιµώντας.
Τότε ο Αχιλλέας γυρνώντας µίλησε κι απηλογιά του δίνει:
«Ο λόγος σου καλός, Αντίλοχε, δεν πάει χαµένος, όχι,
τι εγώ µισό από πάνω τάλαντο χρυσάφι θα σου βάλω.»
Είπε και το 'δωσε'χαρούµενος στα χέρια αυτός το δέχτη.
Τότε ο Αχιλλέας ευτύς µακρόισκιωτο κοντάρι λέει και φέρνουν
και το πιθώνει οµπρός στη σύναξη, και κράνος και σκουτάρι,
 την ώρια αρµάτα που 'χε ο Πάτροκλος του Σαρπηδόνα γδύσει.

Ορθός στη µέση τότε στέκοντας φωνάζει στους Αργίτες:
«Άντρες για τούτα δυο ας φωνάξουµε, τους πιο παλικαράδες,
ν' αρµατωθούν, χαλκό στα χέρια τους ν' αδράξουν σαρκοκόφτη,
κι εδώ να βγουν µπροστά στη σύναξη, να χτυπηθούν οι δυο τους.
Κι όποιος αγγίξει πρώτος τ' όµορφο του άλλου κορµί και φτάσει
κάπως πιο µέσα, την αρµάτα του περνώντας και το δέρµα,
θα 'χει από µένα το θρακιώτικο, το ασηµοκαρφωµένο,
πανώριο αυτό ξιφάρι χάρισµα, του Αστεροπαίου που επήρα.
Τ' άρµατα πάλε ας τα µοιράσουνε µισά µισά ο καθένας,
 κι ακόµα δείπνο θα τους στρώσουµε µες στα καλύβια πλούσιο.»

Είπε, κι ο µέγας Αίας πετάχτηκεν, ο γιος του Τελαµώνα,
µαζί πετάχτή κι ο λιοντόκαρδος γιος του Τυδέα ∆ιοµήδης.
Κι ως αρµατώθηκαν, καθένας τους µες στους δικούς του, εβγήκαν
εκεί στη µέση, και λαχτάριζαν κι οι δυο τους να παλέψουν
αγριοκοιτάζοντας, και σάστιζαν θωρώντας όλοι οι Αργίτες.
Κι όπως τρεχάτοι κοντοζύγωσαν ο ένας του άλλου χιµώντας,
τρεις πήρανε φορές τ' απίδροµο και τρεις ξανά εζυγώσαν.
Τον βρήκε ο µέγας Αίας τ' ολόκυκλο σκουτάρι τότε, ωστόσο
δε φτάνει στο κορµί, τι ο θώρακας τον φύλαγε από µέσα.


Κι ο άλλος ζητούσε µε τ' ολάστραφτο κοντάρι να του ρίξει,
πιο πάνω απ' το τρανό σκουτάρι του, πα στο λαιµό αν τον έβρει.
Κι οι Αργίτες για τον Αίαντα τρόµαξαν, κι ευτύς να σταµατήσουν
φωνάζουν, το βραβείο' να πάρουνε στα δυο χωρίζοντας το.
Μα το σπαθί µε το θηκάρι του και το καλοκοµµένο
λουρί του στου Τυδέα σιµώνοντας το γιο ο Αχιλλέας το δίνει.
∆ίσκο ο Αχιλλέας χυµένο, αδούλευτο µετά πιθώνει κάτω,

που ο δυνατός Ηετίωνας άλλοτε τον έριχνε, όσο ζούσε'
µα σύντας ο Αχιλλέας ο γρήγορος τον σκότωσε, του πήρε
κι αυτό το δίσκο στα καράβια του µαζί µε το άλλο βιος του.
 Ορθός στη µέση τότε στέκοντας φωνάζει στους Αργίτες:

« Σκωθεΐτε εσείς που θα παλέψετε και τον αγώνα ετούτον!
τι όσο µακριά και να σου απλώνουνται τα καρπερά χωράφια,
θα 'χεις να παίρνεις στην ανάγκη σου και πέντε χρόνια αράδα
από το δίσκο αυτό' το σίδερο βοσκάρης για ζευγάς σου
ποτέ δε θα το πει πως του 'λειψε κι έχει να πάει στη χώρα.»
Είπε, κι ευτύς απάνω ο αντρόψυχος πετάχτη Πολυποίτης,
πετάχτη κι ο Λιοντέας ο ισόθεος µε την άκρατη ορµή του,
κι ο Επειός ο αρχοντογέννητος κι ο Αίας του Τελαµώνα.
Κι ως στάθηκαν γραµµή, στα χέρια του παίρνει ο Επειός το δίσκο
 και τον πετάει µε ορµή' και ξέσπασαν οι ∆αναοί στα γέλια.

∆εύτερος πάλε ο πολεµόχαρος τον έριξε Λιοντέας·
τρίτος ο µέγας Αίας τον πέταξεν, ο γιος του Τελαµώνα,
µε χέρι δυνατό, και πέρασε των άλλων τα σηµάδια.
Όµως στερνός το δίσκο ο αντρόψυχος σαν πήρε Πολυποίτης,
όσο ο βουκόλος την αγκλίτσα του την απολυταρίχνει,
και µέσα αυτή πετάει σβουρίζοντας στα βόδια που βοσκούνε,
τόσο το αλώνι ακέριο επέρασε που έριχναν, κι όλοι εσύραν
φωνή. Κι οι σύντροφοι πετάχτηκαν του γαύρου Πολυποίτη
κι έφεραν το βραβείο στου ρήγα τους τα βαθουλά καράβια.
 Σίδερο τότε βαθυγάλαζο για τους δοξαροµάχους

πιθώνει, δέκα µονοπέλεκα, διπλά πελέκια δέκα,
και γαλαζόπλωρου πλεούµενου στυλώνει το κατάρτι
µακριά στον άµµο' απάνω τρέµουλη µια περιστέρα δένει
µ' ένα ψιλό σκοινί απ' το πόδι της, και βάζει τη σηµάδι:
«Όποιος σας τώρα εκεί την τρέµουλη χτυπήσει περιστέρα,
όλα ας τα πάρει για το σπίτι του τα δίκοπα πελέκια.
Μ' αν το πουλί κανείς λαθεύοντας βρει το σκοινί µονάχα,
θα πάρει αυτός τα µονοπέλεκα, τι δε φελά ως ο πρώτος.»
Είπε, κι ο Τεύκρος ο λιοντόκαρδος ασκώθη ευτύς ο ρήγας,


µετά κι ο αρχοντικός ο σύντροφος του Ιδοµενέα Μηριόνης.
Ρίχνουν τους κλήρους, µες σε χάλκινο ταρακουνούν τους κράνος,
κι όπως του Τεύκρου ο κλήρος έλαχε, σαϊτεύει εκείνος πρώτος
γοργά µε δύναµη, κι ουδ' έταξε στο βασιλιά το Φοίβο
αρνιά πολλά µονοχρονίτικα στη χάρη του να σφάξει·

και το πουλί λαθεύειο Απόλλωνας του αρνήθη αύτη τη χάρη
και το σκοινί µονάχα επέτυχε, που του 'δενε το πόδι.
Κι ως η πικρή σαγίτα το 'κοψε στα δυο, το περιστέρι
στον ουρανό χιµίζει λεύτερο, και το σκοινί στο χώµα
κρεµάει λασκάροντας, και χούγιαξαν ευτύς οι Αργίτες όλοι.
 Γοργά ο Μηριόνης τότε του άρπαξε το τόξο από τα χέρια,

τι εκράταε κιόλα τη σαγίτα του, σαν έριχνεν εκείνος.
Αµέσως κάνει στον Απόλλωνα το µακρορίχτη τάµα,
αρνιά πολλά µονοχρονίτικα στη χάρη του να σφάξει.
Θωράει ψηλά, κάτω άπ' τα σύγνεφα, την τρέµια περιστέρα,
κι ως γύρους έφερνε, τη χτύπησε στη φτερούγα από κάτω.
Πέρα µεριά η σαγίτα εδιάβηκε, και πίσω στου Μηριόνη
το πόδι οµπρός γυρνώντας µπήχτηκε στη γη' κι η περιστέρα
στου γαλαζόπλωρου πλεούµενου καθίζει το κατάρτι·
µε το λαιµό γερµένο αρχίνησε να σιγοφτερακίζει,
 µα γρήγορα η ζωή της κόπηκε κι αλάργα πάει και πέφτει'

κι όλοι που εθώρουν τότε εθάµαξαν και µείναν σαστισµένοι.
Μαζί τα δέκα διπλοπέλεκα παίρνει ο Μηριόνης τότε,
κι ο Τεύκρος τα µονά, και στ' άρµενα τα βαθουλά τα πάνε.
Τότε ο Αχιλλέας ευτύς µακρόισκιωτο κοντάρι λέει και φέρνουν
και πλουµιστό λεβέτι αγκίνιαστο, που θ' αξιζε ένα βόδι,
σε όλους µπροστά, κι ευτύς ασκώθηκαν τρανοί κονταροµάχοι,
ο πρωταφέντης Αγαµέµνονας, ο µέγας γιος του Ατρέα,
µαζί του κι ο αντρειωµένος σύντροφος του Ιδοµενέα Μηριόνης.
Μα τότε ο αρχοντικός, γοργόποδος τους µίλησε Αχιλλέας:
 « Υγιέ του Ατρέα, το ξέρουµε όλοι µας ο πιο τρανός πως είσαι,

κι απ' όλους πρώτος και στη δύναµη και στ' άρµατα λογιέσαι.
Γι' αυτό και το βραβείο µου παίρνοντας, στα βαθουλά καράβια
πήγαινε τώρα, και θα δώσουµε, φτάνει να θέλειςχάρη
κι εγώ σου το ζητώτο χάλκινο κοντάρι στο Μηριόνη.»
Είπε, κι ο µέγας Αγαµέµνονας εσύγκλινε στο λόγο'
πήρε ο Μηριόνης το µακρόισκιωτο κοντάρι, κι ο ρηγάρχης
στον κράχτη του Ταλθύβιο τ' όµορφο βραβείο που πήρε δίνει.
Ραψωδία Ω

Ιλιάδας Ω
Μετάφραση: Ν. Καζαντζάκη - Ι.Θ. Κακριδή

Λύθηκε η σύναξη· στα γρήγορα καράβια του τ' ασκέρι
πίσω γυρνάει σκορπώντας, κι όλοι τους το δείπνο να χαρούνε
και το γλυκό τον ύπνο εγνοιάζουνταν. Μόνο ο Αχιλλέας θρηνούσε
το σύντροφο του αναθυµάµενος, κι ουδέ καθόλου ο γύπνος
ο παντοδαµαστής τον έπιανε, µον' γύρναε δώθε κείθε,
αναθιβάνοντας του Πάτροκλου την αντριγιά, τη νιότη,
τα όσα κι οι δυο µαζί αντραγάθησαν, τα όσα µαζί ετραβήξαν
µέσα σε τόσα αντροπαλέµατα και κύµατα αγριεµένα.
Τούτα στο νου του εκλωθογύριζε κι αστέρευτα θρηνούσε,
 πα στο πλευρό τη µια κοιτάµενος, τ' ανάσκελα την άλλη,

την άλλη απίστοµα' καί κάποτε πετιόταν ξάφνου ολόρθος
και στο γιαλό τρογύρναε ξέφρενος. Κι η κάθε αυγή, το κύµα
και το ακρογιάλι γύρα ως φώτιζε, τον έβρισκε στο πόδι.
Τότε µεµιάς στο αµάξι του έζευε τα γρήγορα άλογα του
τον Έχτορα ξοπίσω δένοντας, στη γη να βωλοσούρνει.
Και τρεις φορές το γύρο ως του 'κανε στου Πάτροκλου το µνήµα,
γύριζε πίσω στο καλύβι του' κι αυτόν τον παρατούσε
στον κουρνιαχτό απλωτό τ' απίστοµα. Μα το κορµί του βλάβος
δεν άφηνε κανένα ο Απόλλωνας να πάθει' τον πονούσε,
 νεκρός κι ας ήταν. Με τ' ολόχρυσο σκουτάρι του τρογύρα .

τον σκέπαζε όλο, ως τον βωλόσουρνε µην ξεγδαρθεί στο χώµα.
Έτσι ο Αχιλλέας µε λύσσα εντρόπιαζε τον Έχτορα το θείο'
όµως θωρώντας τον οι αθάνατοι θεοί τον σπλαχνιζόνταν,
και τον Αργοφονιά τον άγρυπνο να του τον κλέψει έσπρωχναν.
Οι άλλοι θεοί το θέλαν όλοι τους, µονάχα ο Ποσειδώνας
κι η Ήρα µαζί τους αντιµάχουνταν κι η γλαυκοµάτα κόρη,
που αποξαρχής ως τώρα αδιάκοπα την άγια Τροία µισούσαν
και το λαό της και το ρήγα της, απ' αφορµή του Πάρη,
τις δυο θεές που καταφρόνεσε, σαν ήρθαν στο µαντρί του,
 κι εκείνη ετίµησε που του άναψε λαχτάρα φαρµακούσα.

Μα όταν περνώντας µέρες έντεκα ξηµέρωσε και πάλε,
µίλησε τότε στους αθάνατους ο Απόλλωνας ο Φοίβος:
«Θεοί κακόπραγοι κι ανέσπλαχνοι! ποτέ µεριά βοδίσια
στη χάρη σας δεν έκαψε ο Έχτορας, ποτέ µεριά από γίδια;

και τώρα πια νεκρός που κοίτεται δε βάσταξε η καρδιά σας
να τον γλιτώσετε, η γυναίκα του να τόνε ιδεί κι ο γιος του
κι ο γέρο Πρίαµος κι η µητέρα του κι οι Τρώες, που θα τον καίγαν
στις φλόγες πάνω και θα του 'καναν και τιµηµένο ξόδι.
Το 'χετε κάλλιο να συντρέχετε τον άσπλαχνο Αχιλλέα,
 που είναι η καρδιά του πάντα αµέρωτη στα στήθη, κι είναι ο νους του

γεµάτος αδικία, κι η γνώµη του σκληρή, καθώς του λιόντα,
που η γαύρη του τον σπρώχνει δύναµη κι η πέρφανη καρδιά του
στου κόσµου τα κοπάδια πέφτοντας να φάει και να χορτάσει'
παρόµοια κι ο Αχιλλέας συµπόνεση καµιά δεν έχει, µήτε
ντροπή, που αλί στον που την έχασε, χαρά στον που την έχει!
Θαρρώ να χάσει κι άλλος έτυχε και πιο ακριβό δικό του,
για απ' την κοιλιά την ίδια αδέρφι του για και παιδί του ακόµα'
µ' αφού τον έκλαψε και δάρθηκε, σωπαίνει και µερώνει,
τι οι Μοίρες την καρδιά στον άνθρωπο βασταγερή τη δώσαν.
 Όµως αυτός το θείο τον Έχτορα, σαν πήρε τη ζωή του,

δεµένο πίσω από το αµάξι του. στού ακράνη του το µνήµα
τον βωλοσούρνει' τέτοιο φέρσιµο δε θα 'βγει σε καλό του.
Μην πέσει στη δικιά µας όργητα, µε όσην αντρεία κι αν έχει·
τι ό,τι ντροπιάζει αυτός µανιάζοντας ανέψυχο είναι χώµα.»
Θυµό γιοµάτη η χιονοβράχιονη του µίλησε Ήρα τότε:
«Τι λόγια αυτά είναι, Ασηµοδόξαρε! µιλάς µε τα σωστά σου;
το ίδιο τιµάτε µε τον Έχτορα τον Αχιλλέα, κι ας ήταν
θνητός ο πρώτος, κι ας εβύζαξε θνητής γυναίκας γάλα;
Όµως θεά είναι αυτή που γέννησε τον Αχιλλέα, κι ατή µου
 µ' έγνοια µεγάλη την ανάστησα, και σε θνητό τη δίνω

γυναίκα, τον Πηλέα, που αγάπησαν όλοι οι θεοί περίσσια.
Κι όλοι ήστε εκεί οι θεοί στο γάµο του, και συ µαζί γλεντούσες
µε την κιθάρα, πάντα σου άπιστε και των κακών ακράνη!»
Γυρνώντας τότε ο ∆ίας της µίλησεν ο νεφελοστοιβάχτης:
« Ήρα, δε θέλω τους αθάνατους καθόλου ν' αποπαίρνεις.
Ίδια τιµή στους δυο δε δίνουµε' µα κι ο Έχτορας απ' όλους
στην Τροία που ζούνε την αγάπη µας την πιο τρανή είχε πάντα,
και τη δικιά µου πάντα έγνοιάζουνταν να µου προσφέρει δώρα'
τι απ' το βωµό µου τα χαρίσµατα ποτέ τους δεν έλειπαν,


η κνίσα κι οι σπονδές' τι οι αθάνατοι δε λάχαµε άλλη χάρη
Μ' αλήθεια, την κλεψιά ας αφήσουµε, τι βολετό δεν είναι
κρυφά απ' τον Αχιλλέα ν' αρπάξουµε τον Έχτορα το γαύρο'

τι παραστέκει η µάνα του άγρυπνη µέρα και νύχτα πάντα.
Μόνο θεός κανείς να φώναζε τη Θέτη εδώ να µου 'ρθει,
για να της πω ένα λόγο φρόνιµο, κι έτσι ο Αχιλλέας να πάρει
δώρα απ' τον Πρίαµο, και τον Έχτορα να τον γυρίσει πίσω.»
Αυτά είπε, κι η ανεµόποδη Ίριδα χιµάει µαντατοφόρα,
κι ευτύς στη Σαµοθράκη ανάµεσα και στην απόγκρεµη Ίµπρο
πηδάει στο πέλαο, κι αντιλάλησε το µαύρο κύµα γύρα'
 και στο βυθό µεµιάς εβούτηξε, σαν αγκιστριού βαρίδι,

που περασµένο από το κέρατο βοδιού καλοθρεµµένου
κάτω βουτάει, να φέρει θάνατο στα λιµασµένα ψάρια.
Μες στο βαθύ το σπήλιο αντάµωσε τη Θέτη, και τρογύρα
οι άλλες θεές του πέλαου κάθουνταν κι εκείνη αναµεσό τους
θρηνούσε για το γιο τον άψεγο, που η Μοίρα να πεθάνει
στην Τροία τη χωµατούσα του 'γραφε, µακριά από την πατρίδα.
Κι η Ίριδα εστάθη η γοργοπόδαρη κοντά της και της είπε:
« Για σήκω, Θέτη, ο ∆ίας σε φώναξε, που 'ναι οι βουλές του αιώνιες.»
Και τότε η Θέτη η χιοναστράγαλη γυρνάει κι απηλογιέται:
 «Σαν τι µε θέλει ο τρανοδύναµος θεός; Εγώ δειλιάζω

µε άλλους να σµίγω τώρα αθάνατους· ανείπωτη έχω πίκρα.
Ωστόσο λέω να πάω, κι ο λόγος του θα γένει, όποιος και να 'ναι.»
Ως είπε αυτά η θεά η πανέµνοστη, παίρνει φοράει µια σκέπη
µαύρη' σκουτί πιο σκοτεινόχρωµο στον κόσµο δεν εστάθη.
Και παίρνει δρόµο, κι η ανεµόποδη, γοργή τραβούσεν Ίρη
µπροστά, κι ολόγυρα τους άνοιγε της θάλασσας το κύµα.
Κι ως στο γιαλό ανέβηκαν, τράβηξαν ψηλά κατά τα ουράνια,
κι εκεί αντάµωσαν το βροντόλαλο του Κρόνου υγιό, και γύρα
τους αναιώνιους, τρισµακάριστους θεούς συγκαθισµένους.
 Κι εκείνη, ως η Αθηνά τραβήχτηκε, στο πλάι του ∆ία καθίζει,

κι η Ήρα χρυσό, πανώριο απίθωσε στο χέρι της ποτήρι
µε λόγια πρόσχαρα, κι η Θέτιδα το δίνει πίσω, ως ήπιε.
Και τότε ο κύρης των αθάνατων και των θνητών της κάνει:
« Ήρθες λοιπόν, θεά, στον Όλυµπο, κι ας σε συµπνίγει ο πόνος,
βαθιά κι ας νιώθεις πίκρα αβάσταχτη" καλά κι εγώ το ξέρω.
Μα κι έτσι θα σου πω τι µ' έκανε να σε φωνάξω να 'ρθεις:
Εννιά παν µέρες τώρα που 'στησαν για το κορµί του Εχτόρου
και για το γιο σου αµάχη οι αθάνατοι τον καστροπολεµίτη,
και τον Αργοφονιά τον άγρυπνο να του τον κλέψει σπρώχνουν.

 Μα εγώ τη δόξα τούτη εκράτησα να µείνει του Αχιλλέα,

τι την αγάπη και το σέβας σου για πάντα θέλω να 'χω.
∆ράµε λοιπόν στο ασκέρι γρήγορα και µήνυσε του γιου σου,
πες του, οι θεοί µαζί του εθύµωσαν, κι εγώ βαριά χολιάζω
περίσσια απ' όλους τους αθάνατους, τι απά στη µάνητα του
κρατάει τον Έχτορα µπρος στ' άρµενα και δεν τον δίνει πίσω.
Μπορεί να µε ντραπεί, τον Έχτορα να πει να λευτερώσει.
Κι εγώ στον Πρίαµο τον αντρόκαρδο την Ίριδα θα στείλω,
των Αχαιών να δράµει τ' άρµενα και του Αχιλλέα µε δώρα
Τι ρίσσια την ψυχή µερώνοντας το γιο του να λυτρώσει.»
 Είπε, κι η Θέτη η χιοναστράγαλη γρικάει την προσταγή του,

και τις κορφές του Ολύµπου αφήνοντας να κατεβαίνει επήρε,
και στο καλύβι φτάνει γρήγορα του γιου της, και τον βρίσκει
βαριά που στέναζε, και γύρα του µε βιάση οι συντρόφοι του
πηγαινορχόνταν ετοιµάζοντας πουρνό πουρνό να φάνε'
και στο καλύβι είχαν παχιόµαλλο, τρανό κριάρι σφάξει.
Κι η σεβαστή του η µάνα εκάθισε κοντά του, στο πλευρό του,
το χέρι απλώνει και τον χάιδεψε κι αυτά του λέει τα λόγια:
«Ως πότε, γιε µου, θα πικραίνεσαι και θα χτυπιέσαι; ως πότε
τα σωθικά σου θα σπαράζουνται; κι ουδέ ψωµιού θυµάσαι
 κι ουδέ φίλιου; Γλυκό το αγκάλιασµα, να σµίξεις µε γυναίκα'

γιατί καιρός πολύς δε σου 'µεινε πια να µου ζήσεις' κιόλα
δίπλα σου η Μοίρα η τρανοδύναµη κι ο Χάρος παραστέκουν.
Μον' άκουσέ µε τώρα, µήνυµα σου φέρνω από το ∆ία'
µαζί σου λέει οι θεοί πως θύµωσαν, κι αυτός βαριά χολιάζει
περίσσια απ' όλους τους αθάνατους, τι πα στη µάνητα σου
κρατάς τον Έχτορα µπρος στ' άρµενα και δεν τον δίνεις πίσω.
∆ωσ' τον λοιπόν, και το ξαγόρασµα προσδέξου του κορµιού του.»
Τότε ο Αχιλλέας ο γοργοπόδαρος γυρνάει κι απηλογιέται:
« Καλά! Την ξαγορά ας µου φέρουνε και το νεκρό ας τον πάρουν,


µια κι έτσι ορίζει ο ρήγας του Ολύµπου, που το καλό µου θέλει.»
Αυτά κουβέντιαζαν µπρος στ' άρµενα τα συναγµένα οι δυο τους,
γιος και µητέρα, κι ανεµάρπαστα περίσσια λόγια άλλαζαν.
Την Ίρη ωστόσο ο ∆ίας επρόσταξε να πάει στην Τροία την άγια:
«Ίριδα, Οµπρός, µη στέκεις, του Ολύµπου παράτα το παλάτι,
και στον τρανό τον Πρίαµο µήνυσε µέσα στης Τροίας το κάστρο,
στων Αχαιών να δράµει τ' άρµενα και του Αχιλλέα µε δώρα
περίσσια την ψυχή µερώνοντας το γιο του να λυτρώσει

έναν διαλάλη ας πάρει γέροντα, να κυβερνάει τις µούλες
 και το καρότσι το καλότροχο, και το νεκρό να φέρει

που σκότωσε ο Αχιλλέας ο αντρόψυχος στο κάστρο πίσω πάλε.
Μηδέ να βάλει ο νους του θάνατο, να µη σκιαχτεί καθόλου'
τι, πες του, τον Ερµή θα στείλουµε για να 'χει συνεβγάλτη,
που θα τον πάει, το δρόµο δείχνοντας, ως του Αχιλλέα την πόρτα.
Και σύντας στου Αχιλλέα του αντρόκαρδου τον µπάσει το καλύβι,
µήτε κι ατός του µε τα χέρια του θα τον σκοτώσει, µήτε
κι άλλον θ' αφήσεί' τι ούτε αστόχαστος ούτε άµυαλος λογιέται,
άνοµος ούτε' τον ικέτη του θα σεβαστεί περίσσια.»
Αυτά είπε, κι η ανεµόποδη Ίριδα χιµάει µαντατοφόρα,
 κι ως έφτασε στου Πρίαµου, γρίκησε φωνές και µοιρολόγια·

οι γιοι κάθονταν στον αυλόγυρο, στον κύρη τους τρογύρα,
µε τα σκουτιά απ' τα δάκρυα µούσκεµα, κι ο γέροντας στη µέση
κουκουλωµένος µες στην κάπα του σφιχτά, κι απάνωθέ του
λάσπη πολλή χυµένην έβλεπες στην κεφαλή, στο σβέρκο,
που ατός του ο γέροντας εσώριασε, µες στην αυλή ως κυλιούνταν.
Στις κάµαρες τρογύρα οι κόρες του κι οι νύφες του εθρηνούσαν,
όλους εκείνους µνηµονεύοντας, περίσσιοι κι αντρειωµένοι
που πέσαν από χέρια Αργίτικα και τη ζωή τους χάσαν.
Κι εκείνη µε του ∆ία το µήνυµα στον Πρίαµο δίπλα εστάθη
 µιλώντας του σιγά, και σύγκορµος να τρέµει αυτός αρχίζει:

« Μη σκιάζεσαι, σπορά του ∆άρδανου! Κουράγιο, Πρίαµε, κάµε'
Κακό κανένα δε στοχάζοµαι για σένα εδώ που φτάνω,
µον' θέλω το καλό σου· µήνυµα τώρα απ' το ∆ία σου φέρνω,
που ας είναι αλάργα, όµως σε γνοιάζεται και σε ψυχοπονιέται.
Ο ρήγας του Ολύµπου τον Έχτορα µηνά σου να λυτρώσεις,
µε δώρα του Αχιλλέα µερώνοντας τα µανιασµένα σπλάχνα
εσύ µονάχος, δίχως σύντροφο κανένα Τρώα, και µόνο
έναν διαλάλη πάρε γέροντα, να κυβερνάει τις µούλες
και το καρότσι το καλότροχο, και το νεκρό να φέρει
 που σκότωσε ο Αχιλλέας ο αντρόψυχος στο κάστρο πίσω πάλε.

Μηδέ να βάλει ο νους σου θάνατο, να µη σκιαχτείς καθόλου'
τι, ως µου 'πε, τον Ερµή θα στείλουµε για να 'χεις συνεβγάλτη,
που θα σε πάει, το δρόµο δείχνοντας, ως στου Αχιλλέα την πόρτα.
Και σύντας στου Αχιλλέα του αντρόκαρδου σε µπάσει το καλύβι,
µήτε κι ατός του µε τα χέρια του θα σε σκοτώσει, µήτε
κι άλλον θ' αφήσει' τι ούτε αστόχαστος ούτε άµυαλος λογιέται,

άνοµος ούτε' τον ικέτη του θα σεβαστεί περίσσια.»
Σαν είπε αυτά η γοργόποδη Ίριδα, µισεύει πίσω πάλι,
κι αυτός στους γιους του το καλότροχο καρότσι µε τις µούλες
 να του ετοιµάσουν λέει, κι απάνω του να δέσουν το κασόνι'

κι εκείνος στο κελάρι ετράβηξε το µοσχοµυρισµένο,
το κέδρινο, το αψηλοτάβανο, µε τα περίσσια πλούτη,
και στην Εκάβη, τη γυναίκα του, µιλάει φωνάζοντας τη:
«Μαντατοφόρος απ' τον Όλυµπο µου 'ρθε απ' το ∆ία, καλή µου,
στων Αχαιών να δράµω τ' άρµενα, και του Αχιλλέα µε δώρα
περίσσια την ψυχή µερώνοντας το γιο µας να λυτρώσω.
Μον' έλα τώρα, πες τη γνώµη σου, σαν πώς το βλέπει ο νους σου;
τι εµέ τον ίδιο αλήθεια ακράτητα καρδιά καί νους µε σπρώχνουν
εκεί να δράµω στα ληµέρια τους, στ' Αργίτικα καράβια.»
 Αυτά είπε, όµως εκείνη ξέσπασε σε θρήνο κι αποκρίθη:

«Ωχού µου, η γνώση σου τι να 'γινε, γι' αυτή που πριν περίσσια
κι όσοι από σένα εδώ αφεντεύουνται κι οι ξένοι σε δόξαζαν;
Πώς το µπορείς να πας µονάχος σου στ' Αργίτικα καράβια,
τον άντρα ν' αντικρίσεις, που άµετρους και ψυχωµένους γιους σου
Σου χάλασε; Καρδιά από σίδερο στα στήθια αλήθεια κλείνεις!
τι αν πέσεις τώρα εσύ στα χέρια του και σε αντικρίσει οµπρός του
ο άπιστος τούτος και σκληρόψυχος, µηδέ σπλαχνιά θα νιώσει
µηδέ ντροπή για σε. Καλύτερα καθούµενοι στο σπίτι
µακριάθε να τον κλαίµε. Του 'κλωσε τέτοια η σκληρή του η Μοίρα
 από τη µέρα που τον γέννησα, σαν πρόβαλε στον κόσµο,

να τόνε φαν σκυλιά γοργόποδα, µακριά από τους γονιούς του,
όξω απ' την πόρτα αντρός ανέσπλαχνουτο σκώτι του που να 'χα,
µε δαγκωνιές βαθιές να το 'τρωγα, να πάρω το αίµα πίσω
του γιου µου καν! τι δεν εδείλιασε την ώρα του χαµού του,
µον' στάθη οµπρός του διαφεντεύοντας τους Τρώες και τις Τρωάδες
τις λυγερές, και µήτε που 'βαλε φευγιό και φόβο ο νους του.»
Κι ο θεοπρόσωπος ο γέροντας απηλογήθη τότε:
« Μη µε αµποδάς να φύγω, ως θέλω το, και µη µου γίνεσαι όρνιο
µέσα στο σπίτι κακοσήµαδο' τη γνώµη δε µου αλλάζεις'


τι αν άλλος µου 'φερνε το µήνυµα, θνητός κανείς, απ' όσους
µε τα θυµιάµατα µαντεύουνται για µε τα ζώα που σφάζουν,
πως είναι ψέµατα θα το 'λεγα και θα τραβούσα χέρι.
Μα τώρα ήταν θεός που αγρίκησα κι αντίκρισα µπροστά µου.
θα πάω λοιπόν, του ανέµου ο λόγος µου δε θα χαθεί. Κι αν ίσως

στων ∆αναών τα πλοία µου µέλλεται να σκοτωθώ, µακάρι!
Στην αγκαλιά µονάχα να 'παιρνα το γιο µου, κι ο Αχιλλέας
την ίδια τη στιγµή ας µε σκότωνε, σαν πια χορτάσω θρήνο!»
Είπε, κι απ' τις κασέλες σήκωσε τα ωριόπλουµα καπάκια,
και βγάζει πρώτα εκείθε δώδεκα πεντάµορφα κιλίµια,
 κάπες µονές διαλέγει δώδεκα, σκεπάσµατα άλλα τόσα,

και δώδεκα φλοκάτες όµορφες, χιτώνες άλλους τόσους·
µετά χρυσάφι δέκα τάλαντα ζυγιάζει, και χωρίζει
και δυο τριπόδια που στραφτάλιζαν και τέσσερα λεβέτια'
στερνά µιαν ώρια κούπα εδιάλεξε, που του 'χαν οι Θρακιώτες
χαρίσειβιος τρανόστη χώρα τους σαν πήγε αποκρισάρης'
µηδέ κι αυτή ελυπήθη ο γέροντας στο αρχοντικό του µέσα,
το γιο του να λυτρώσει θέλοντας. Κι απ' την αυλή του διώχνει
όλους µετά τους Τρώες και µε άσκηµα τους αποπαίρνει λόγια:
«Όξω, κορµιά χαµένα, αδιάντροποι! ∆εν έχετε να κλαίτε
 και σεις στα σπίτια σας, µον' µου 'ρθατε για να µε φαρµακώστε;

Λέτε δε φτάνουνε τα βάσανα που µου 'χει ο ∆ίας σταλµένα,
το γιο να χάσω τον καλύτερο; Μα ωστόσο θα το νιώστε
και σεις· τι οι Αργίτες, τώρα που 'λειψεν εκείνος, δίχως άλλο
θα σας σκοτώνουν πιο ανεµπόδιστα. Μα εγώ, ας γινόταν, θέ µου,
πριν αντικρίσω µπρος στα µάτια µου το κάστρο να πατιέται
κι απ' άκρη ως άκρη να κουρσεύεται, να βρίσκοµαι στον Άδη!»
Είπε, και µε ραβδί διασκόρπιζε τον κόσµο· εκείνοι έφυγαν
µπροστά στο γέροντα που εβιάζουνταν κι αυτός τους γιους του τότε
φωνάζει αράθυµος, τον Έλενο, το βροντερό Πολίτη,
 τον Πάµµονα και τον Αντίφονο, το ∆ήφοβο, τον Πάρη,

και τον Ιππόθοο, τον Αγάθωνα, το ∆ίο τον αντρειωµένο'
και τους εννιά του γιους ο γέροντας µαλώνοντας προστάζει:
« Παιδιά χαµένα κι αφιλότιµα, βοηθάτε τώρα! Αχ να 'ταν
µπρος στα καράβια αντίς τον Έχτορα να 'χαν εσάς σκοτώσει!
Ωχού µου εµένα του βαριόµοιρου! Τους πιο αντρειωµένους είχα
γεννήσει γιους στους Τρώες ανάµεσα, και δε µου απόµεινε ένας!
Σκοτώθηκε κι ο ισόθεος Μήστορας κι ο αντρόκαρδος Τρωίλος,
κι ο µέγας Έχτορας, που φάνταζε θεός στους άντρες µέσα,
κι έµοιαζε ενός θεού το γέννηµα, κι όχι θνητού πως ήταν.


Τούτοι χαλάστηκαν στον πόλεµο, κι έµειναν οι χαµένοι,
χορευταράδες, ψεύτες όλοι τους, στους χοροπήδους πρώτοι,
άξιοι µονάχα τ' αρνοκάτσικα των άλλων Τρωών ν' αρπάζουν.

Τι στέκεστε έτσι και δεν πιάνετε το κάρο να ετοιµάστε,
κι απάνω τούτα να φορτώσετε, να µπούµε πια στο δρόµο;»
Έτσι µιλάει, κι αυτοί τον κύρη τους που εφώναζε σκιάχτηκαν,
κι όξω τράβηξαν το καλότροχο, πεντάµορφο, καινούργιο
καρότσι για τις µούλες, κι έδεσαν απάνω το κασόνι'
τον πυξαρένιο ευτύς κατέβασαν αφαλωτό ζυγό τους,
που στο καρφί ψηλά ανακρέµουνταν, µε τα καλά κρικέλια'
 βγάζουν µαζί και τα ζύγόλουρα, πήχες εννιά το µάκρος·

και το ζυγό στο καλοκάµωτο τιµόνι έβαλαν πάνω,
στην άκραν άκρα οµπρός, και πέρασαν τον κρίκο απά στη σφήνα,
και δέσαν τα λουριά δεξόζερβα πα στο κλειδί τρεις γύρους·
κι αφού ως την άκρα τα σφιχτόδεσαν, τα σφίξαν στο γλωσσίδι.
Μετά το βιος έβγαλαν το άµετρο, την ξαγορά του Εχτόρου,
απ' το κελάρι, και το στοίβαξαν στο τορνευτό καρότσι,
και τις γερές, τις ατσαλόνυχες µε βιάση έζευαν µούλες,
δώρο ακριβό, οι Μυσοί που κάποτε στον Πρίαµο το χάρισαν.
Και δέσαν στο ζυγό και τ' άλογα, που ο γέροντας ατός του
 στο τορνευτό παχνί τα τάγιζε, βιος ακριβό δικό του.

Έτσι γνοιάζονταν για το ζέψιµο µες στο αψηλό παλάτι
ο γέρο Πρίαµος κι ο διαλάλης του, κι οι δυο τους µυαλωµένοι.
Κι η Εκάβη τότε εκεί τους ζύγωσε µε µαραµένα σπλάχνα,
κρατώντας στο δεξί το χέρι της µαλαµατένια κούπα,
σπονδές να κάνουν µε γλυκόπιοτο κρασί, πριχού κινήσουν.
Στάθη λοιπόν οµπρός στ' αλόγατα κι αυτά µιλάει και κρένει:
« Στο ∆ία πατέρα πάρε πρόσφερε σπονδή, κι ευκήσου να 'ρθεις
γερός απ' τους οχτρούς στο σπίτι σου, µια κι η καρδιά σου τόσο
στων ∆αναών σε σπρώχνει τ' άρµενα, χωρίς εγώ να θέλω.
 Ευκήσου καν στο µαυροσύγνεφο το ∆ία, που απά στην Ίδα

θρονιάζει κι αγναντεύει αλάκερη την ξακουσµένη Τροία,
και για σηµάδι ζήτα γρήγορο µαντάτορά του, τ' όρνιο
το πιο ακριβό του, µε τη δύναµη την πιο τρανή, να σου 'ρθει
δεξιά µεριά, που ως πια τα µάτια σου το ιδούν, για τα καράβια
των ∆αναών να φύγεις ξέθαρρος των γοργαλογατάδων.
Ο ∆ίας αν όµως ο βροντόλαλος δικό του αποκρισάρη
δεν πει να στείλει, εγώ θα σου 'λεγα ν' αλλάξεις γνώµη τώρα
και να µην πας στα πλοία τ' Αργίτικα, κι ας λαχταρά η καρδιά σου.»
Και τότε ο Πρίαµος ο θεόµορφος γυρνάει κι απηλογιέται:

 « Θα την ακούσω την αρµήνια σου, καλή µου, τι ταιριάζει

στο ∆ία ν' ασκώνουµε τα χέρια µας, µπας και µας συµπονέσει.»
Ως είπε τούτα, την κελάρισσα νερό γοργά προστάζει
στα χέρια να του χύσει γάργαρο' κι εκείνη τρέχει δίπλα
στο γέροντα, σταµνί στα χέρια της κρατώντας και λεγένι.
Κι όπως ενίφτη, απ' τη γυναίκα του την κούπα παίρνει, κι όρθιος
στη µέση της αυλής προσεύκουνταν, και στάλαζε στο χώµα,
στον ουρανό τα µάτια ασκώνοντας, κι έτσι µιλάει και κράζει:
« Πατέρα ∆ία, τρανέ κι ασύγκριτε, που κυβερνάς την Ίδα,
σαν έρθω στου Αχιλλέα, συµπόνεση κι αγάπη να 'βρω δωσ' µου'
 και για σηµάδι στείλε γρήγορο µαντάτορά σου, τ' όρνιο.

το πιο ακριβό σου, µε τη δύναµη την πιο τρανή, να µου 'ρθει
δεξιά µεριά, που ως πια τα µατιά µου το ιδούν, για τα καράβια
των ∆αναών να φύγω ξέθαρρος των γοργαλογατάδων.»
Είπε, κι ο ∆ίας ο βαθυστόχαστος τον άκουσε που ευκήθη,
κι αϊτό του στέλνει, απ' τα πετούµενα το πιο που φανερώνει
το θέληµα του, µαύρο κι άρπαγοτο λένε και µαυρόρνιο
κι όσο φαρδιά είναι τα πορτόφυλλα, τα στεριά, τα δεµένα,
σε σπίτι µέσα αψηλοτάβανο βαρβάτου νοικοκύρη,
τόσο απλώνονταν κι οι φτερούγες του' κι από το κάστρο απάνω
 δεξιά µεριά χιµώντας φάνηκε' κι εκείνοι, σαν τον είδαν,

πήραν χαρά τρανή, κι εγλύκαναν µέσα ολονώ τα σπλάχνα.
Με βιάση ανέβη τότε ο γέροντας στο αµάξι του, και βγήκε
περνώντας µέσα απ' την αυλόπορτα και το βουερό χαγιάτι'
οµπρός τραβούσε ο πολυκάτεχος Ιδαίος, και τα µουλάρια
που σέρναν το καρότσι εκέντριζε' και τ' άλογα ξοπίσω,
κυβερνηµένα από το γέροντα, που εκράτα το µαστίγι,
γοργά µεσ' απ' το κάστρο εδρόµιζαν. Κι όλοι οι εδικοί µε θρήνους
τον ακλουθούσαν, λες και πήγαινε το Χάρο ν' ανταµώσει.
Μ' από την πόλη ως κατηφόρισαν και πιάσαν πια τον κάµπο,


οι άλλοι, γαµπροί και γιοί, πισώστρεψαν και διάγυραν στο κάστρο.
Ωστόσο εκείνοι οι δυο σαν πρόβαλαν στον κάµπο, ο µακροβίγλης
ο ∆ίας τους είδε και συµπόνεσε το γέροντα θωρώντας,
και στον Ερµή γυρνώντας µίλησε, τον ακριβό το γιο του:
« Ερµή, πολυαγαπάς και χαίρεσαι θνητούς να συντροφεύεις,
κι όποιον σου αρέσει ακούς, στη γνώµη του µετά χαράς συγκλίνεις.
Στα βαθουλά τα πλοία τ' Αργίτικα τον Πρίαµο τρέχα τώρα
συνέβγαλέ τον, έτσι που άλλος τους να µην τον νιώσει Αργίτης,

και µήτε να τον δει στη στράτα του, πριν φτάσει στου Αχιλλέα.»
Είπε, κι ο Αργοφονιάς τον άκουσεν ευτύς ο ψυχολάτης,
 και δίχως άργητα στα πόδια του χρυσά περνάει σαντάλια,

πανώρια, αθάνατα, που ανάλαφρα, σαν την πνοή του ανέµου,
τον φέρναν πάνω απ' τις απέραντες στεριές και τα πελάγη,
και πήρε το ραβδί στο χέρι του, που των θνητών τα µάτια
γητεύει σε όσους θέλει κλειώντας τα, κι άλλους ξυπνά απ' τον ύπνο'
µε αυτό και τότε ο τρανοδύναµος Αργοφονιάς πετούσε,
κι οµπρός στην Τροία και στον Ελλήσποντο σε λίγην ώρα φτάνει.
Και κίνησε µε αρχόντου µοιάζοντας υγιό, τα µαγουλά του
µόλις που χνούδισαν, κι η νιότη του στην πιο γλυκιά της ώρα.
Εκείνοι ωστόσο απ' του Ίλου ως πέρασαν το µέγα µνήµα δίπλα,
 τ' αλόγατά τους και τις µούλες τους σταµάτησαν να πιούνε -

στον ποταµό, τι πια περίσσευε στους κάµπους το σκοτάδι.
Και ξαφνικά θωρεί που εσίµωνε και ξεχωρίζει ο κράχτης
τον νέον Ερµή, κι ευτύς γυρίζοντας στον Πρίαµο συντυχαίνει:
« Έχε το νου, σπορά του ∆άρδανου, φρόνεση τώρα θέλει'
κάποιον θωρώ, και λέω πως γρήγορα κοµµάτια θα µας κάνει.
Μον' έλα βιάσου, κι ας του δίνουµε πα στ' άτια, για τα γόνα
παρακαλώντας ας του πιάσουµε, µπας και µας συµπονέσει.»
Είπε, κι ο νους του γέρου εσάστισε, τον έπιασε τροµάρα,
κι ορθές οι τρίχες του σηκώθηκαν πα στο σκεβρό κορµί του,
 και στάθη σα χαµένος. Ζύγωσεν ο Πρωτοκλέφτης τότε,

στο γέροντα έδωσε το χέρι του, τον ρώτησε και του 'πε:
« Για που, πατέρα, µε τις µούλες σου τραβάς και τ' άλογα σου
µέσα στη νύχτα την αθάνατη, που όλοι οι θνητοί κοιµούνται;
κι ουδέ καθόλου τους ανήµερους φοβήθηκες Αργίτες,
που οχτροί σου φοβεροί κι αντίµαχοι γυρνούν στα µέρη ετούτα;
Αν απ' αυτούς κανένας σ' έβλεπε µε τόσο βιος που σέρνεις
µες στη γοργή νυχτιά την άφωτη, πώς θα σου ερχόταν τότε;
Πια νιος δεν είσαι συ, και γέροντας ο σύντροφός σου ετούτος,
και δε γλιτώνετε, µανιάζοντας αν σας ριχτεί κανένας.


Όµως κακό από εµέ µη σκιάζεσαι, µον' θα σε διαφεντέψω,
κι αν άλλος σου ριχτεί' τον κύρη µου πολύ µου τον θυµίζεις.»
Κι ο θεοπρόσωπος ο γέροντας του απηλογήθη τότε:
« Έτσι είναι αλήθεια αυτά, καλόπαιδο, καθώς τ' αναθιβάνεις'

µα ένας θεός το χέρι του άπλωσε και τώρα πάνωθέ µου,
που τέτοιο συνεβγάλτη µου 'πεψε να βγει µπροστά µου τώρα,
στην ώρα πάνω, µ' έτοιο ανάριµµα, µ' έτοιο αρχοντίσιο διώµα'
κι ακόµα γνωστικά τα λόγια σου' καλότυχοι οι γονιοί σου!»
Κι ο Αργοφονιάς του απηλογήθηκεν ο ψυχολάτης τότε:
« Τα που 'πες, δίχως άλλο, γέροντα, σωστά και δίκια ειν' όλα,
 µον' έλα τώρα, δωσ' µου απόκριση και πες την πάσα αλήθεια:

Το διαλεχτό σου βιος, το αρίφνητο, στα ξένα φευγατίζεις,
σε ανθρώπους µακρινούς, στον πόλεµο να µην τα χάσεις όλα;
για παρατάτε κιόλας σύψυχοι της άγιας Τροίας το κάστρο,
πάνω στο φόβο σας, που εχάσατε τον πιο αντρειωµένο τώρα,
το γιο σου, που στη µάχη ουτ' ένας µας δεν τον περνούσε Αργίτης;»
Κι ο θεοπρόσωπος ο γέροντας του απηλογήθη τότε:
« Ποιος να 'σαι τάχα εσύ, αρχοντόπουλο, και ποιοί οι γονιοί σου εσένα,
που έτσι καλά του γιου µου του άµοιρου τη µοίρα αναστορίζεις;»
Κι ο Αργοφονιάς του απηλογήθηκεν ο ψυχολάτης τότε:
 «Σε δοκιµή µε βάζεις, γέροντα, ρωτώντας για το γιο σου,

το θείο τον Έχτορα' τα µάτια µου στη δοξαντρούσα µάχη
συχνά τον είδαν, κι όταν στρίµωχνε χαλνώντας τους Αργίτες
στα πλοία σιµά και τους µακέλευε µε µυτερό κοντάρι·
και µεις σαστίζαµε και στέκαµε' τι να 'βγούµε στη µάχη
δεν άφηνε ο Αχιλλέας, χολιάζοντας µε τον υγιό του Ατρέα'
τι ένα καράβι εδώ µας έφερε, κι είµαι δικός του ακράνης,
των Μυρµιδόνων φύτρα ο κύρης µουΠολύχτορα τον λένε
έχει περίσσιο βιος, µα εγέρασε πια τώρα σαν κι εσένα·
κι εγέννησε έξι γιους κι ολόστερνον εµένα, και τον κλήρο
 σα ρίξαµε όλοι, εγώ είµαι που 'λαχε να 'ρθώ µε τα φουσάτα.

Και τώρα απ' τα καράβια εκίνησα στον κάµπο, τι άµα φέξει
οι ∆αναοί θ' ανοίξουν πόλεµο στο κάστρο σας τρογύρα'
τι πια βαρέθηκαν να κάθουνται, κι ως λαχταρούν άπάλε,
πια δεν µπορούν οι βασιλιάδες µας να τους ανακρατήσουν.»
Κι ο θεοπρόσωπος ο γέροντας του απηλογήθη τότε:
«Αν του Αχιλλέα του αρχοντογέννητου λογιέσαι, ως λες, ακράνης,
τη χάρη κάνε µου κι ιστόρα µου σωστά την πάσα αλήθεια:
Ο γιος µου ακόµα τάχα κοίτεται µπρος στα καράβια, η κιόλα
τον πέταξε ο Αχιλλέας στους σκύλους του, κοψίδια κάνοντας τον;»

 Κι ο Αργοφονιάς του απηλογήθηκεν ο ψυχολάτης τότε:

« ∆εν τον έφαγαν, όχι, γέροντα, τα όρνια κι οι σκύλοι ακόµα'
πλάι στου Αχιλλέα την πρύµνα ανέβλαβος κοίτεται ο γιος σου πάντα,
µες στο καλύβι. Μέρες δώδεκα που κοίτεται πέρασαν,
και το κορµί του δεν εσάπισε, κι-ουδέ και τα σκουλήκια
τον έχουν φάει, που όσους σκοτώνουνται στον πόλεµο τους τρώνε.
Απ' του ακριβού του ακράνη ολόγυρα το µνήµα δίχως σπλάχνος
τον σούρνει αλήθεια κάθε χάραµα, σύντας η αυγή προβάλει'
κακό κανένα όµως δεν του 'κανε' πηγαίνοντας κι ατός σου
θα το θαµάξεις, που 'ναι ολόδροσος, και γύρα του έχουν φύγει
 τα γαίµατα, και µένει αµάλαγος, και κλείσαν κι οι πληγές του,

που τόσες στο κορµί του ρίχνοντας µε το χαλκό του άνοιξαν.
Έτσι γνοιάζονται οι τρισµακάριστοι θεοί για τον υγιό σου,
ας είναι και νεκρός· κατάκαρδα µαθές τον αγάπησαν.»
Είπε, κι ο γέρος αναγάλλιασε κι απηλογιά του δίνει:
« Παιδί µου, δώρα στους αθάνατους καλό 'ναι να χαρίζεις
παράξια· τους θεούς δεν ξέχασε, στον Όλυµπο που ζούνε,
κι ο γιος µουγιο ποτέ αν αξιώθηκα!στο αρχοντικό του µέσα.
Και τώρα αυτοί του το θυµήθηκαν, κι ας είναι πεθαµένος.
Μον' έλα, τούτη την πανέµορφη δέξου από µένα κούπα,
 και γίνε µου σκεπός κι οδήγα µε µε των θεών τη χάρη, -

ως στου Αχιλλέα να φτάσω απείραχτος και να 'µπω το καλύβι.»
Κι ο Αργοφονιάς του απηλογήθηκεν ο ψυχολάτης τότε:
« Σε πειρασµό µε βάζεις, γέροντα, τον νιον εµένα' ωστόσο
του κάκου πολεµάς καί σπρώχνεις µε τα δώρα σου να πάρω
κρυφά απ' τον Αχιλλέα· τον ντρέπουµαι περίσσια, και φοβούµαι
να πάρω από δικά του, γρήγορα µην έβγει σε κακό µου.
Ωστόσο εγώ θα σε συντρόφευα κι ως το ακουσµένο το Άργος
µε την καρδιά µου, σε πλεούµενο για και πεζός µαζί σου,
και θα 'βλεπε τι αξίζω, αν του 'ρχονταν να σου ριχτεί κανένας.»


Αυτά είπε ο Ερµής, κι αµέσως πήδηξε πα στο ζεµένο αµάξι,
και δίχως άργητα τα νιόλουρα και το µαστίγι αρπάζει,
και τα µουλάρια και τ' αλόγατα πέρφανη ορµή γιοµίζει.
Μα σύντας πια στους πύργους έφτασαν των πλοίων και στο χαντάκι,
στην ώρα πάνω που οι βαρδιάτορες το δείπνο τους συντάζαν,
σε όλων τα µάτια πάνω εστάλαξεν ο Ψυχολάτης ύπνο'
κι όπως ανοίγει τις καστρόπορτες, τα µάνταλα τραβώντας,
µπάζει τον Πρίαµο ευτύς, και πίσω του το αµάξι µε τα δώρο
Καί σύντας στου Αχιλλέα τ' ορθόψηλο καλύβι οµπρός έφτασαν,

που οι Μυρµιδόνες για το ρήγα τους από κορµούς κοµµένους
 ελάτου είχαν στελιώσει, κι έριξαν και στέγαση από πάνω,

τριφύλλια φουντωτά σωριάζοντας, κοµµένα από λιβάδι'
και γύρα έφτιασαν για το ρήγα τους µε σταυρωτά παλούκια
µεγάλη αύλή' κι εσφάλνα η πόρτα του µ' έναν µονάχα σύρτη
ελάτινο, που τρεις παιδεύουνταν Αργίτες να τον σπρώξουν,
και τρεις ξανά το µέγα µάνταλο ν' ανοίξουνε της πόρτας'
µόνο ο Αχιλλέας και δίχως βόηθηση τον έσπρωχνε µονάχος'
όµως ο Ερµής στο γέροντα άνοιξεν ο πρωτοκλέφτης τότε·
κι ως του γοργού Αχιλλέα συνέµπασε τα πλούσια δώρα µέσα,
στο χώµα από το αµάξι επήδηξε κι αυτά του συντυχαίνει:
 «Αθάνατος λογιέµαι, γέροντα, θεός, µαζί σου που 'ρθα,

ο Ερµής σταλµένο µ' έχει ο κύρης µου να σου σταθώ στη στράτα.
Ωστόσο φεύγω έγώ' δε θα 'θελα ν' αντικριστώ στα µάτια
µε του Πηλέα το γιο, τι αθάνατος θεός πρεπό δεν είναι
έτσι να δείχνει πια ολοφάνερα σ' έναν θνητόν αγάπη.
Μα εσύ, σα µπεις, από τα γόνατα τον Αχιλλέα να πιάσεις,
και στον πατέρα και στη µάνα του την οµορφοµαλλούσα
να τον ξορκίσεις, και στο τέκνο του, να µαλακώσει η οργή του.»
Αυτά είπε ο Ερµής, κι ευτύς στον Όλυµπο τον αψηλό µισεύει'
κι ο Πρίαµος τότε από το αµάξι του πηδάει στο χώµα κάτω,
 κι έµεινε ο Ιδαίος εκεί προσµένοντας, κι είχε το νου µη φύγουν

τ' άτια κι οι µούλες τους. Κι ο γέροντας γραµµή τραβάει στο σπίτι,
κει που ο Αχιλλέας ο αρχοντογέννητος βρισκόταν, και τον βλέπει
µπροστά του. Οι συντρόφοι του απόµακρα καθόνταν δυο µονάχα
τρογύρα τον γνοιάζονταν, ο Άλκιµος, ο γαύρος πολέµαρχος,
κι ο ψυχωµένος Αυτοµέδοντας' τι ότι είχε ξετελέψει.
που 'τρωγε κι έπινε, και στέκουνταν πλάι το τραπέζι ακόµα.
Και µπαίνει ο µέγας Πρίαµος άνιωστος, τον Αχιλλέα ζυγώνει,
τα δυο του πιάνει αµέσως γόνατα, και τ' αντροφόνα χέρια,
τα φοβερά, φιλεί, που του 'χανε πολλούς υγιούς σκοτώσει.


Σε συφορά βαριά πώς έπεσε κανείς, ποτ τύχει κάποιον
να 'χει σκοτώσει µες στον τόπο του, και σε άλλες χώρες φτάνει,
σε πλούσιου αρχόντου σπίτι, κι όλοι τους σαστίζουν που τον βλέπουν
παρόµοια κι ο Αχιλλέας εσάστισε να ιδεί τον Πρίαµο οµπρός του.
Σαστίσαν γύρα του κι οι σύντροφοι, κι ο ένας τον άλλο εθώρουν.
Κι ο Πρίαµος τότε τέτοια αρχίνησε να λέει παρακαλώντας:
« Βάλε στο νου, Αχιλλέα θεόµορφε, τον κύρη το δικό σου'
ενός καιρού 'µαστε, στην τελείωση των γερατιών των έρµων.

Μπορεί κι αυτός απ' τους γειτόνους του να τυραννιέται γύρα,
κι ούτε ένα απ' το κακό κι απ' το άδικο διαφεντευτή δεν έχει.
 Μα εκείνος, ζωντανός ακούγοντας πως είσαι, αναγαλλιάζει

βαθιά στα φρένα, και νυχτόηµερα τον δυναµώνει η ελπίδα,
τον ακριβό του υγιό πως κάποτε θα ιδεί απ την Τροία να γέρνει.
Μα εγώ ο τρισάµοιρος, που αξιώθηκα τους γιους τους πιο αντρειωµένους
στην Τροία να κάνω την απλόχωρη, καί δε µου απόµεινε ένας!
Είχα πενήντα γιους, σαν έφτασαν οι Αργίτες εδώ πέρα'
οι δεκαεννιά απ' την ίδια εβγήκανε κοιλιά, τους άλλους όλους
µες στο παλάτι µου τους γέννησαν άλλες γυναίκες που 'χα.
Οι πιο πολλοί απ' τον Άρη εχάθηκαν τον άγριο, και τον έναν,
ξεχωριστό, που µου παράστεκε την Τροία και µας τους ίδιους,
 την πατρική του γη ως διαφέντευε, τον σκότωσες πριν λίγες

µέρες, τον Έχτορα. Για χάρη του στα πλοία σας φτάνω τώρα,
να τον λυτρώσω µε την άµετρη την ξαγορά που φέρνω.
Έλα, σεβάσου τους αθάνατους, συµπόνεσε και µένα,
τον κύρη σου, Αχιλλέα, θυµάµενος' πιο αξίζω εγώ συµπόνια'
τι εβάστηξα ό,τι δεν εβάστηξε κανείς θνητός στον κόσµο,
του αντρούς πού τους υγιούς µου εσκότωσε το χέρι να φιλήσω!»
Είπε, και τον καηµό του εφούντωσε για το δικό του κύρη,
κι έσπρωξε ανάλαφρα το γέροντα, το χέρι πιάνοντας του.
Μαζί τους έπνιξαν οι θύµησες, τον έναν του αντρειωµένου
 του Εχτόρου, κι έκλαιγεν, ως σούρνονταν µπρος στου Αχιλλέα τα πόδια'

θρηνούσε κι ο Αχιλλέας, τον κύρη του θυµάµενος, και πότε
τον Πάτροκλο, κι ως πέρα οι θρήνοι τους γιόµιζαν το καλύβι.
Μα σύντας ο Αχιλλέας εχόρτασεν ο αρχοντικός το κλάµα,
κι ο πόθος απ' τα σπλάχνα του έφυγε κι από τα γόνατα του,
πετάχτη απ' το θρονί κι ανάσκωσε το γέροντα απ' το χέρι,
ψυχοπονώντας τον για το άσπρο του κεφάλι, τ' άσπρα γένια,
και κράζοντας τον µε ανεµάρπαστα του συντυχαίνει λόγια:
« Άµοιρε εσύ και που ποτίστηκες πικρά φαρµάκια τόσα!
Μονάχος να 'ρθεις πώς το βάσταξες στ' Αργίτικα καράβια,


τον άντρα ν' αντικρίσεις, που άµετρους και ψυχωµένους γιους σου
σου χάλασα; Καρδιά από σίδερο στα στήθια αλήθεια κλείνεις!
Μον' έλα, στο θρονί για κάθισε, και τους καηµούς µας όλους
να γαληνέψουν ας αφήσουµε, κι ας καίγεται η καρδιά µας·
όχι, δε βγαίνει τίποτα όφελος απ' το φριχτό το κλάµα.
Τέτοια οι θεοί µαθές στους άµοιρους θνητούς έκλωσαν µοίρα,
να ζουν µε πίκρες και µε βάσανα, κι αυτοί περνούν ανέγνοιοι.

Μπροστά στου ∆ία την πόρτα βρίσκουνται στηµένα δυο πιθάρια,
να 'χει να δίνει, το 'να βάσανα, το άλλο αγαθά γεµάτο.
Κι αν δώσει ο ∆ίας ο κεραυνόχαρος µαζί απ' τα δυο σε κάποιον,
 πότε λαχαίνει τούτος βάσανα, πότε χαρές µεγάλες.

Μ' απ' τα κακά µονάχα αν του 'δωσε, τον πνίγει η καταφρόνια,
τον κυνηγάει λιµάγρα αβάσταχτη στην άγια γης απάνω,
και τριγυρνάει κι απ' τους αθάνατους κι απ' τους θνητούς διωγµένος.
Έτσι οι θεοί απ' τα γεννητάτα του και στον Πηλέα χαρίσαν
δώρα µεγάλα, και ξεχώριζε µες στους ανθρώπους όλους
σε πλούτη κι αγαθά, κι αφέντευε στους Μυρµιδόνες µέσα,
και µια θεά για να 'χει του 'δωκαν, θνητός κι ας ήταν, ταίρι.
Όµως ο ∆ίας µε δίχως βάσανα δεν άφησε και τούτον
γιους στο παλάτι του δε γέννησε, του θρόνου κληρονόµους·
 έναν υγιό µονάχα αξιώθηκε λιγόχρονο, που µήτε

καν τώρα που γερνά τον γνοιάζοµαι, τι απ' την πατρίδα αλάργα
κάθουµαι εδώ στην Τροία, τα τέκνα σου να τυραννώ και σένα!
Και συ πιο πριν, ακούµε, γέροντα, χαιράµενος περνούσες'
τι απ' όσους ζουν στη Λέσβο ανάµεσα, στου Μάκαρα τη χώρα,
και στη Φρυγία και στον απέραντον Ελλήσποντο από πάνω,
δε σε νικούσε ουτ' ένας, γέροντα, σε υγιούς και πλούτη, λένε.
Μ' απ' τη στιγµή οι θεοί που σ' έριξαν σ' έτοιο κακό, µιαν ώρα
γύρω απ' το κάστρο δε σου απόλειψαν οι σκοτωµοί κι οι µάχες.
Υποµονέψου ωστόσο, αδιάκοπα µη δέρνεσαι του κάκου'
 δε βγαίνει από τη λύπη τίποτα· το γιο σου δε γυρίζεις

πίσω ξανά· πιο πριν απάντεχε κι άλλο κακό να σ' έβρει!»
Κι ο θεοπρόσωπος ο γέροντας απηλογήθη τότε:
« Μη µου ζητάς, αρχοντογέννητε, να κάτσω· ακόµα ο γιος µου
παραριγµένος κάπου κοίτεται µες στο καλύβι· αχ έλα,
για λύτρωσε τον, µε τα µάτια µου να τον ιδώ, και δέξου
την πλούσια ξαγορά που φέρνουµε' γεια και χαρά σου, παρ' τη!
Κι έτσι να γύρεις στην πατρίδα σου γερός, αφού µε αφήκες
και µένα ζωντανό, να χαίρουµαι του ήλιου το φως ακόµα.»
Τότε ο Αχιλλέας ο γοργοπόδαρος ταυροκοιτώντας του 'πε:


«Μη µε φουρκίζεις τώρα, γέροντα! το 'χω κι εγώ στο νου µου
να σου λυτρώσω πια τον Έχτορα' τι ήρθε απ' το ∆ία µηνύτρα
η ίδια η µητέρα µου, του γέροντα της θάλασσας η κόρη.
Κι εγώ το νιώθω, Πρίαµε, σίγουρα, το νου µου δεν ξεφεύγει,
κάποιος θεός εδώ πως σ' έφερε στ' Αργίτικα καράβια'

τι άλλος κανείς ως τα ληµέρια µας δε θα βαστούσε να 'ρθει,
κι ας ήταν νιος· οι φυλάκτορες θα τόνε βλέπαν κι ούτε
το σύρτη από την πόρτα µου εύκολα µπορούσε να κουνήσει.
Γι' αυτό τα φρένα µες στον πόνο µου µη µου ταράζεις τώρα,
και σένα απ' το καλύβι, γέροντα, τον ίδιο µην πετάξω,
 κι ας είσαι ικέτης µου' το θέληµα του ∆ία πατώντας έτσι.»

Είπε, κι ο γέροντας φοβήθηκε κι υπάκουσε στο λόγο.
Τότε ο Αχιλλέας σα λιόντας πήδηξε κι όξω απ' την πόρτα εβγήκε,
όχι µονάχος του' τον Άλκιµο πήρε µαζί του ακόµα
και τον αντρόκαρδο Αυτοµέδοντα, τους δυο πιστούς συντρόφους,
που απ' τον καιρό που έχάθη ο Πάτροκλος πιο απ' όλους αγαπούσε.
Και πιάνουν τότε οι τρεις και τ' άλογα ξεζεύουν και τις µούλες,
κι ως φέραν µέσα το βροντόφωνο του γέροντα διαλάλη,
να κάτσει σε σκαµνί τον έβαλαν κι από το στέριο κάρο
το βιος ξεφόρτωσαν το αρίφνητο, την ξαγορά του Εχτόρου'
 κι αφήκαν µόνο ένα καλόφαντο πανί και δυο κιλίµια,

να 'ναι ο νεκρός, ως θα τον έπαιρναν να φύγουν, σκεπασµένος.
Μετά τις σκλάβες όξω εφώναξε και λέει να τον ασκώσουν
πέρα µακριά, κι αφού τον λούσουνε, να τον αλείψουν µύρα·
τι αλλιώς, το γιο του ο Πρίαµος βλέποντας, µπορούσε στον καηµό του
ν' αφήσει να ξεσπάσει η πίκρα του' κι αν θύµωνε ο Αχιλλέας,
θα τον εσκότωνε, το θέληµα του ∆ία πατώντας έτσι.
Κι ως οι γυναίκες τον απόλουσαν και τον άλειψαν µύρα
και γύρα το χιτώνα του 'βαλαν και τ' όµορφο κιλίµι,
πήρε ο Αχιλλέας και τον απίθωσε στο στρώµα πάνω ατός του,
 κι οι σύντροφοι του τον εσήκωσαν στο τορνευτό καρότσι.

Τότε ο Αχιλλέας θρηνώντας έκραξε το σύντροφο του κι είπε:
« Μη µου χολιάζεις, όχι, Πάτροκλε, σα µάθεις και στον Άδη
το θείο τον Έχτορα πως λύτρωσα και δίνω πίσω' τι όσα
µου 'δωσε ο κύρης του γι' αντίµεµα του πεταµού δεν είναι.
Και συ απ' αυτά θα πάρεις, έννοια σου, το µερτικό που πρέπει.»
Είπε ο Αχιλλέας ο αρχοντογέννητος, και στο καλύβι πίσω
µπαίνοντας κάθισε στ' ωριόπλουµο θρονί, που πριν καθόταν,
στον τοίχο αντίκρα, κι έτσι εµίλησε στο γέροντα γυρνώντας:
«Ο γιος σου, Πρίαµε, πια λυτρώθηκε, το θέληµα σου εγίνη,


κι απά στο στρώµα τώρα κοίτεται' θα τόνε ιδείς κι ατός σου
ευτύς ως φέξει, κουβαλώντας τον' καιρός για δείπνο τώρα.
Κι η Νιόβη ακόµα η καλοπλέξουδη στερνά να φάει θυµήθη,

που δώδεκα παιδιά της έχασε στο αρχοντικό της µέσα,
γιους έξι στον ανθό της νιότης τους και θυγατέρες έξι·
τους γιους ο Απόλλωνας τους σκότωσε µε το αργυρό δοξάρι
θυµώνοντας της Νιόβης, κι η Άρτεµη τις κόρες η δοξεύτρα,
µε τη Λητώ τη ροδοµάγουλη καθώς συνεριζόταν,
τάχα παιδιά πολλά πως γέννησε, και δυο η Λητώ µονάχα'
όµως εκείνοι, δυο κι ας ήτανε, της τα σκότωσαν όλα.
 Μέρες εννιά κοιτόνταν στο αίµα τους, κι ουτ' ένας δε βρισκόταν

για να τα θάψει' τι είχε γύρω τους τον κόσµο ο ∆ίας πετρώσει.
Τέλος, στις δέκα απάνω, τα 'θαψαν οι αθάνατοι του Ολύµπου'
κι αύτη να κλαίει σαν πια κουράστηκε, στερνά να φάει θυµήθη.
Τώρα σε βράχια κάπου, ανάµεσα σε απάτητα φαράγγια,
στη Σίπυλο, που λεν πως διάλεξαν οι αθάνατες νεράιδες
να 'χουν ληµέρι, και χορεύουνε στον Αχελώο τρογύρα,
κλωσάει τους πόνους τους θεόσταλτους, κι ας έχει γίνει πέτρα.
Οµπρός λοιπόν, σεβάσµιε γέροντα, κι εµείς να φάµε τώρα,
κι έχεις καιρό να κλάψεις έπειτα τον ακριβό το γιο σου,
 στο κάστρο ως θα τον µπάσεις' κλάµατα αλλά στ' αλήθεια αξίζει!»

Είπε ο Αχιλλέας, και σβέλτος πήδηξε, κι αρνί κάτασπρο σφάζει·
κι οι σύντροφοί του, ευτύς που το 'γδαραν, το γνοιάστηκαν ως πρέπει,
το λιάνισαν µετά και πέρασαν στις σούβλες τα κοµµάτια,
κι ως στη φωτιά µε τέχνη τα 'ψησαν, τ' αποτραβήξαν όλα.
Τότε ο Αυτοµέδοντας µες σε όµορφα πανέρια στο τραπέζι
ψωµί µοιράζει, κι ο πανέµνοστος γιος του Πηλέα το κρέας.
Κι έτσι πια εκείνοι οµπρός τους στα έτοιµα φαγιά τα χέρια άπλωσαν
και σύντας του πιοτού θαράπεψαν και του φαγιού τον πόθο,
να καµαρώνει ο Πρίαµος άρχισε τον Αχιλλέα, θωρώντας
 πόσο τρανός φαινόταν κι όµορφος, µε τους θεούς παρόµοιος.

Ωστόσο κι ο Αχιλλέας καµάρωνε το γέροντα αντικρύ του,
το αρχοντικό του θώρι βλέποντας, το λόγο του γρικώντας.
Μα πια σα χόρτασαν θαµάζοντας ο ένας τον άλλο, πρώτος
Ο Πρίαµος πήρε ο θεοπρόσωπος κι αρχίνησε να λέει:
« Βάλε µε τώρα, αρχοντογέννητε, να γείρω σε κλινάρι,
καιρό µη χάνεις, τον ολόγλυκο τον ύπνο να χαρούµε'
τι µάτι ακόµα εγώ δε σφάλιξα στα βλέφαρα από κάτω
από την ώρα που τα χέρια σου νεκρό το γιο µου έριξαν,
µον' όλο κλαίω και τα φαρµάκια µου τα µύρια αναχαράζω,


µες στη φραγµένη αυλή µου ως κοίτουµαι, στη λάσπη κυλισµένος.
Μα τώρα και κρασί κατέβασα φλογάτο απ' το λαιµό µου

και ψωµί γεύτηκα' πρωτύτερα θροφή δεν είχα αγγίξει.»
Αυτά είπε, κι ο Αχιλλέας τους συντρόφους προστάζει και τις δούλες
στο σκεπαστό να στρώσουν γρήγορα, και βυσσινιά να βάλουν
ώρια στρωσίδια, κι από πάνω τους ν' απλώσουν αντροµίδες,
κι ακόµα και σγουρές για σκέπασµα φλοκάτες από πάνω.
Κι εκείνες βγήκαν απ' την κάµαρα µε τα δαδιά στα χέρια,
και γρήγορα, µε βιάση ως δούλευαν, τους στρώσαν δυο κλινάρια.
Τότε ο Αχιλλέας ο γοργοπόδαρος πειράζοντας τον είπε:
 «Γέροντα, απόξω τώρα πλάγιασε, κανείς τυχόν Αργίτης

µη φτάσει εδώ από τους πρωτόγερους, που κάθε τόσο έρχονται
µαζί να βουλευτούµε θέλοντας, σε αρχόντους ως ταιριάζει.
Κανείς τους αν σε ιδεί στην άφωτη, γοργή νυχτιά, να τρέξει
µπορεί, του ρήγα του Αγαµέµνονα µεµιάς να το προκάνει,
κι έτσι το γιο σου ως να λυτρώσουµε πολύς καιρός περάσει.
Μον' έλα τώρα, δωσ' µου απόκριση και πες την πάσα αλήθεια:
Σαν πόσες µέρες θες για του Έχτορα του αρχοντικού το ξόδι,
για να µην µπω κι εγώ στον πόλεµο και να κρατώ τ' ασκέρι;»
Κι ο θεοπρόσωπος ο γέροντας του απηλογήθη τότε:
 «Αν να µε αφήσεις θες τον Έχτορα τον αντρειανό να θάψω,

αυτό, Αχιλλέα, να κάνεις, κι άµετρη θα σου χρωστούσα χάρη:
Κλεισµένοι στο καστρί βρισκόµαστε, το ξέρεις, κι είναι αλάργα
τα ξύλα απ' το βουνό ως να φέρουµε, κι οί Τρώες δειλιούν περίσσια.
Μέρες εννιά µες στο παλάτι µου θα τον µοιρολογούµε,
στις δέκα πάνω θα τον θάψουµε κι η µακαριά θα γένει,
µετά, στις έντεκα, από πάνω του θ' ασκώσουµε µνηµούρι,
και πια στις δώδεκα στον πόλεµο θα µπούµε, αν είναι ανάγκη.»
Και τότε ο αρχοντικός, γοργόποδος του µίλησε Αχιλλέας:
«Και τούτα θα σου γίνουν, γέροντα, καθώς τα θέλεις τώρα'


θα ορίσω να σκολάσει ο πόλεµος όσον καιρό γυρεύεις.»
Αυτά είπε, κι έπιασε το γέροντα στο χέρι το δεξιό του,
πα στον αρµό, καµιά στα σπλάχνα του µην έχει πια τροµάρα.·
Έτσι σε λίγο στον αυλόγυρο κοιµόντουσαν εκείνοι,
ο γέρο Πρίαµος κι ο διαλάλης του, κι οι δυο τους µυαλωµένοι.
Κοιµόταν κι ο Αχιλλέας στο στέριο του µέσα βαθιά καλύβι,
και δίπλα του είχε η ροδοµάγουλη ξαπλώσει Βρισοπούλα.
Οι άλλοι, θνητοί καστροπολέµαρχοι κι αθάνατοι, εκοιµόνταν

ολονυχτίς, απ' τον ολόγλυκο τον ύπνο δαµασµένοι'
µονάχα τον Ερµή δεν έπιανε τον πρωτοκλέφτη ο γύπνος,
 τι µες στο νου του στριφογύριζε το πως θα ξεµακρύνει

το βασιλιά τον Πρίαµο απ' τ' άρµενα, κρυφά απ' τους θυροκράτες'
τρέχει και στέκεται από πάνω του κι αυτά του λέει τα λόγια:
« Κακό δε βάζει ο νους σου, γέροντα, κι έτσι κοιµάσαι ανέγνοιος
µες στους αντίµαχους, απείραχτο µια κι ο Αχιλλέας σ' αφήκε.
Το γιο σου τώρα κι αν ελύτρωσες µε τα πολλά σου δώρα,
όµως οι γιοι σου λέω που απόµειναν για τη ζωή σου εσένα
τριπλά θα δώσουν, ο Αγαµέµνονας, ο γιος του Ατρέα, σα µάθει
εδώ πως βρίσκεσαι, κι αντάµα του το µάθουν κι οι άλλοι Αργίτες.»
Είπε, κι ο γέροντας ετρόµαξε, και ξύπνησε τον κράχτη,
 κι ο Ερµής τις µούλες και τ' αλόγατα τους ζεύει, και µε βιάση ·

µέσα απ' τ' ασκέρι τους διαπέρασε, κι ουδέ ψυχή τους είδε.
Μα σύντας φτάσαν στου ωριορέµατου του ποταµού το διάβα,
στου πολυστρόβιλου του Σκάµαντρου, που είχε γεννήσει ο ∆ίας,
ο Ερµής για τον τρανό τον Όλυµπο ξανακινάει και φεύγει.
Κι ως φάνη απά στη γης απλώνοντας η Αυγή η κροκοµαντούσα,
εκείνοι προς το κάστρο τ' άλογα µε στεναγµούς και θρήνους
κεντούσαν το νεκρό τον έσερναν οι µούλες, και κανένας
πριν άλλος άντρας για οµορφόζωνη γυναίκα δεν τους είδε
εξόν απ' τη Κασσάντρα, που έµοιαζε µε τη χρυσή Αφροδίτη·
 τι ως είχε ανέβει απά στα Πέργαµα, στο αµάξι; ορθό να στέκει

τον ακριβό της κύρη εξέκρινε, µαζί και το διαλάλη.
Κι ως είδε το νεκρό να κοίτεται στο κάρο µε τις µούλες,
σέρνει τρανή φωνή σκληρίζοντας σε όλο το κάστρο γύρα:
« Ελάτε, Τρώες και Τρωαδίτισσες, τον Έχτορα να ιδείτε,
που άλλες φορές αναγαλλιάζατε, σα γύριζε απ' τη µάχη
γερός, τι αλήθεια κι ήταν σε όλους µας η πιο τρανή αναγάλλια!»
Αυτά είπε, και κανείς δεν έµεινε µήτε άντρας µες στο κάστρο
µήτε γυναίκα, τι ανεβάσταχτος τους έπνιγε όλους πόνος.
Στις πόρτες έσµιξαν το γέροντα, µε το νεκρό που ερχόταν


κι απ' όλους πρώτες η γυναίκα του κι η σεβαστή του η µάνα
συροµαδιούνταν στο καλότροχο χιµίζοντας καρότσι,
κι ανακρατούσαν το κεφάλι του, κι όλοι εθρηνούσαν γύρω.
Κι όλη τη µέρα αυτή θα δέρνουνταν, ως να βουτήξει ό γήλιος,
χύνοντας δάκρυα για τον Έχτορα στο καστροπόρτι απόξω,

αν απ' το αµάξι απάνω ο γέροντας δε φώναζε στον κόσµο:
« Στις µούλες να διαβούν ανοίξετε! Και σαν τον κουβαλήσω
στο σπίτι µέσα, να χορτάσετε µπορείτε τότε θρήνο.»
Είπε, κι εκείνοι επαραµέρισαν, για να διαβεί τ' αµάξι.
Κι αφού τον µπάσαν µες στο σπίτι του το ξακουστό, τον βαλαν
 πα σε κλινάρι, και του αράδισαν τραγουδιστάδες δίπλα,

το µοιρολόι που πρώτοι αρχίνιζαν, και το θλιφτό σκοπό τους
µοιρολογούσαν, κι αποκρίνουνταν µε κλάµατα οι γυναίκες.
Πρώτη η Αντροµάχη η χιονοβράχιονη κινάει το µοιρολόγι,
κρατώντας το κεφάλι του Έχτορα του αντροφονιά στα χέρια:
« Άντρα µου, εχάθης πα στα νιάτα σου, κι εµένα αφήνεις χήρα
στο σπίτι µέσα, κι είναι ανήλικο, µικρό παιδάκι ο γιος µας,
που οι δόλιοι, εσύ κι εγώ, γεννήσαµε, κι ουδέ που θα προφτάσει
να µας τρανέψει λέω' πρωτύτερα συθέµελο το κάστρο
θα πατηθεί, τι αλήθεια εχάθηκες εσύ ο διαφεντευτής του,
 που τις σεµνές γυναίκες γλίτωνες και τα µωρά παιδιά τους.

Σε λίγο τούτες µέσα στ' άρµενα τα βαθουλά µισεύουν,
το ίδιο κι έγώ' κι εσύ για αντάµα µου θα ταξιδέψεις, γιε µου,
κι εκεί να κάνεις θα σε βάζουνε δουλειές αταίριαστες σου,
µοχτώντας µπρος σε αφέντη ανήµερο, για θα σε αρπάξει κάποιος
απ' τους Αργίτες, κι απ' τους πύργους µας θα σε γκρεµίσει, αλί µου,
όλο θυµό, που ο µέγας Έχτορας του σκότωσε για αδέρφι·
για γιο για κύρη' τι την άµετρη τη γη περίσσιοι Αργίτες
έχουν δαγκάσει κάτω απ' του Έχτορα τα χέρια αλήθεια ως τώρα.
∆εν ήταν µαλακός ο κύρης σου στην άγρια µέσα µάχη·
 γι' αυτό χτυπιέται ο κόσµος σύψυχος στο κάστρο τώρα ολούθε'

και στους γονιούς σου πένθος, Έχτορα, και κλάµατα χαρίζεις,
όµως εµένα απ' όλους πότισες το πιο πικρό φαρµάκι'
τι από το στρώµα σου πεθαίνοντας δε µου άπλωσες τα χέρια,,
κι ούτε καµιά απ' το στόµα σου άκουσα παρηγοριάς κουβέντα,
µέρα και νύχτα εγώ στους θρήνους µου να την κρατώ στο νου µου!»
Τέτοια θρηνώντας έλεε, κι έκλαιγαν µαζί της κι οι γυναίκες.
Κι η Εκάβη αναµεσό τους κίνησε πικρό το µοιρολόγι:
« Έχτορα εσύ, που απ' όλους πιότερο τους γιους µου σε αγαπούσα,
όσο µου εζούσες πριν, οι αθάνατοι σου 'χαν περίσσια αγάπη,


όµως και τώρα λέω σε γνοιάστηκαν, κι ας είσαι σκοτωµένος.
Τους άλλους ο Αχιλλέας ο γρήγορος σαν έπιανε τους γιους µου,
πέρα απ' τη θάλασσα την άκαρπη στην Ίµπρο τους πουλούσε,

στη Σαµοθράκη, στην ολόισκιωτη, καταχνιασµένη Λήµνο.
Όµως εσένα σε θανάτωσε µε το µακρύ κοντάρι,
κι όλο στο µνήµα γύρω σ' έσουρνε του ακράνη του, που του 'χες
σκοτώσει εσύ' µα κι έτσι ο Πάτροκλος δεν αναστήθηκε, όχι!
Και τώρα ολόδροσος στο σπίτι σου µου κοίτεσαι, πριν λίγο
σα να σκοτώθης, λες κι ο Απόλλωνας ο Ασηµοδοξαράτος
µε τις απόνετες σαγίτες του σ' έχει απαλά σκοτώσει.»
 Έτσι τον έκλαιε, κι όλοι γύρα της αλάγιαστα εθρηνούσαν.

Κι η Ελένη αναµεσό τους κίνησε στερνή το µοιρολόγι:
« Έχτορα εσύ, που απ' τ' αντραδέρφια µου πιο απ' όλους αγαπούσα,
άντρας µου ο Πάρης ο πεντάµορφος λογιέται, που εδώ πέρα
µ' έχει φερµένηαχ και να πέθαινα πριν γίνουν όλα ετούτα!
Είκοσι χρόνια κιόλα εδιάβηκαν από τη µαύρη µέρα
που έφυγα εκείθε και παράτησα τη γη την πατρική µου,
κι όµως πικρό σου εγώ δεν άκουσα µήτε άσκηµο σου λόγο·
κι άλλος τυχόν µαζί µου αν τα 'βαζε στο σπίτιγια κουνιάδα
για αντράδερφος για συννυφάδα µου µαθές ωριοµαντούσα
 για η πεθερά (τι σαν πατέρας µου γλυκός ο πεθερός µου),

εσύ µιλώντας τον αµπόδιζες, του γύριζες τη γνώµη
µε την περίσσια καλοσύνη σου, µε τα γλυκά σου λόγια.
Γι' αυτό και σένα τώρα αλάρωτα και µένα κλαίω την έρµη·
τι πια στην Τροία κανείς δεν έµεινε να θέλει το καλό µου,
µήτε να δείχνει µου συµπόνεση' µε σιχάθηκαν όλοι!»
Τέτοια θρηνώντας έλεε, κι έκλαιγε κι ο κόσµος όλος γύρα.
Και τότε ο γέρο Πρίαµος µίλησε γυρνώντας στο λαό του:
«Όµπρός οι Τρώες, να κουβαλήσετε στο κάστρο εδώ τα ξύλα,
και µη φοβάστε να σας στήσουνε κρυφό καρτέρι οι Αργίτες·
 τι ως ο Αχιλλέας µε ξεπροβόδιζεν από τα πλοία, µου το 'πε,

πριν ξηµερώσουν µέρες δώδεκα πως δε θα µας χτυπήσουν.»
Είπε, κι εκείνοι ευτύς στα κάρα τους βόδια και µούλες ζεύουν,
και δίχως άργητα µαζεύουνται µετά µπροστά απ' το κάστρο.
Μέρες εννιά περνούν, κι αρίφνητα φορτώµατα σώριαζαν
κι όντας στις δέκα πάνω επρόβαλεν η Αυγή η λαµπροφωτούσα,
τον αντρειωµένο έβγαζαν Έχτορα µε θρήνους, και στα ξύλα
ψηλά από πάνω τον απίθωσαν, κι ευτύς φωτιά του έβαλαν.
Κι η Αυγή σα φάνη η πουρνογέννητη και ροδοδαχτυλάτη,
τρογύρα απ' την πυρά εµαζώχτηκαν του ξακουσµένου Εχτόρου

 ο κόσµος όλος· κι ως συνάχτηκαν κι όλοι µαζί βρέθηκαν,

πήραν και σβήσαν µε φλογόµαυρο κρασί τη θράκα πρώτα
από µιαν άκρη ως άλλη, ως που 'φτασε της πυρκαγιάς η λύσσα'
µετά µάζεψαν τ' άσπρα κόκαλα τ' άδέρφια κι οι συντρόφοι
θρηνώντας, κι έτρεχαν τα κλάµατα στα µαγουλά τους βρύση.
Κι ως τα σύναξαν, σε κατάχρυση τα βαλαν µέσα θήκη,
µε βυσσινί απαλό περίγυρα σκουτί σκεπάζοντας τα,
και σε ανοιγµένο λάκκο τα 'χωσαν µε βιάση, κι από πάνω
µε πέτρες κλειδωτές τον έστρωσαν µεγάλες πέρα ως πέρα'
και βιαστικά το χώµα εσώρωσαν, και γύρα έστησαν βάρδιες,
 µην τύχει πριν και πέσουν πάνω τους οι Αργίτες οι αντρειωµένοι.

Κι ως πια ψηλά το χώµα εσώρωσαν, γυρνούν και φεύγουν πίσω'
µετά σε πλούσιες τάβλες έτρωγαν, µε τάξη συναγµένοι,
µέσα στου Πριάµου, του τρισεύγενου ρηγάρχη, το παλάτι.
Έτσι τον έθαψαν τον Έχτορα, το γαύρο αλογοµάχο.

 Τον άντρα, Μούσα, τον πολύτροπο τραγούδα µου, που πλήθος
διάβηκε τόπους, αφού πάτησε της Τροίας το κάστρο το άγιο,
και πολιτείες πολλές εγνώρισε, πολλών βουλές ανθρώπων,
κι αρίφνητα τυράννια ετράβηξε στα πέλαγα η καρδιά του,
 για να σωθεί κι αυτός παλεύοντας και πίσω τους συντρόφους
να φέρει' κι όµως δεν τους γλίτωσε, κι ας το ποθούσε τόσο'
τι από τις ίδιες τους εχάθηκαν τις ανοµιές εκείνοι 
οι ανέµυαλοι, που τ' ουρανόδροµου τα βόδια έφαγαν Ήλιου,
κι αυτός τη µέρα τους αρνήστηκε του γυρισµού. Για τούτα
 και µας για λέγε, κάπου αρχίζοντας, κόρη θεϊκιά του ∆ία.
Όσοι Αχαιοί είχαν απ' το θάνατο τον άξαφνο γλιτώσει
βρίσκονταν σπίτια τους, του πελάγου και της σφαγής σωσµένοι'
µονάχα αυτόν' που τη γυναίκα του ποθούσε και τη γη του,
η Καλυψώ η θεά, η πανέµνοστη τον έκρυβε νεράιδα
 στις θολωτές σπηλιές της, θέλοντας να τον κρατήσει γι' άντρα..
Όµως τα χρόνια πια σα γύρισαν κι ήρθε ο καιρός που του 'χαν
κλώσει οι θεοί να ιδεί το σπίτι του φτασµένος στην Ιθάκη,
ουδέ κι εκεί µαθές του απόλειψαν οι αγώνες, κι ας βρισκόταν
µες στους δικούς του πια. Κι οι αθάνατοι τον συµπονούσαν όλοι,
 εξόν τον Ποσειδώνα, που άπαυτα του θεϊκού Οδυσσέα
θυµό κρατούσε, στην πατρίδα του πριχού διαγείρει πίσω.
Μα τότε αυτός για τους απόµακρους Αιθίοπες είχε φύγει,
για τους Αιθίοπες, που στην τέλειωση του κόσµου χώρια ζούνε,
µισοί στου Ήλιου τα βασιλέµατα, µισοί στ' ανάτελά του,
 κι εκεί τρανές θυσίες του πρόσφερναν από κριγιούς και ταύρους'
κι αυτός καθούµενος ευφραίνουνταν. Οι αθάνατοι οι άλλοι ωστόσο
στου ολύµπιου ∆ία το αρχοντοπάλατο βρίσκονταν µαζεµένοι.
Πρώτος µιλούσε των αθάνατων και των θνητών ο κύρης,
καθώς τον Αίγιστο τον άψεγο θυµήθη, που εσκοτώθη
 απ' τον Ορέστη, του Αγαµέµνονα το γιο τον ξακουσµένο.
Αυτόν θυµήθη τότε κι έλεγε στους αθανάτους µέσα:
«Πωπώ, µε τους θεούς τα βάζουνε πάντα οι θνητοί, πως τάχα
τις συφορές εµείς τους στέλνουµε' µα κι οι αδικίες τους είναι
που πάνω απ' το γραφτό σε βάσανα τους ρίχνουν κοίτα τώρα
 τον Αίγιστο, δικό του που έκανε του γιου του Ατρέα το ταίρι
χωρίς γραφτό του να 'ναι, κι έσφαξε στο γυρισµό κι εκείνον,
τον ίδιο του χαµό κι ας ήξερε' τι του 'χαµε µηνύσει
πιο πριν µε τον Ερµή, τον ξάγρυπνον αργοφονιά, και κείνον
να µη σκοτώσει και το ταίρι του να µη ζητάει να πάρει'
 τι θα 'ρθει απ' τον Ορέστη η εγδίκηση για τον υγιό του Ατρέα,
µόλις αντρειέψει και στον τόπο του ποθήσει να διαγείρει.
Έτσι µιλούσε ο Ερµής, µα του Αίγιστου δεν άλλαζε τη γνώµη,
κι ας ήταν για καλό του' µαζωχτά τα πλέρωσε όλα τώρα.»
Τότε η Αθηνά, η θεά η γλαυκόµατη, του απηλογήθη κι είπε:

«Υγιέ του Κρόνου και πατέρα µας, µες στους θεούς ο πρώτος,
για κείνον είναι ο πιο που ταίριαζε ξολοθρεµός αλήθεια'
µακάρι να χάνονταν όλοι τους που τέτοιες πράξες κάνουν!
Μα καίγεται η καρδιά µου, ως σκέφτουµαι τον αντρειανό Οδυσσέα,
τον έρµο, χρόνια που παιδεύεται µακριά από τους δικούς του
 σ' ένα νησί, που 'ναι της θάλασσας το αφάλι, κυκλωµένο
από τα κύµατα, πολύδεντρο' θεά εκεί πάνω µένει,
του Άτλαντα η κόρη του κακόγνωµου, που τους βυθούς κατέχει
του κάθε πέλαου και µονάχος του σηκώνει τις κολόνες
τις αψηλές, που δεν αφήνουνε γη κι ουρανός να σµίξουν.
 ∆ικιά του η κόρη που τον άµοιρο κρατάει' στα σύθρηνά του
να τον πλανέσει µε τα λόγια της πασκίζει, την Ιθάκη
για να του βγάλει από τη θύµηση' κι εκείνος, λαχταρώντας
και µοναχά καπνό απ' τον τόπο του να ιδεί ν' ανηφορίζει,
ανέλπιδος ποθεί το θάνατο. Μα εσύ, του Ολύµπου ρήγα,
 καρδιά πώς έχεις έτσι ανέσπλαχνη; Τάχα ο Οδυσσέας ποτέ του
στα πλοία τ' αργίτικα δεν πρόσφερε θυσίες να σε τιµήσει
µες στην πλατιά την Τροία; Τι θύµωσες λοιπόν µαζί του τόσο;»
Και τότε ο ∆ίας της αποκρίθηκεν ο νεφελοστοιβάχτης:
«Ποιος λόγος, κόρη µου, σου ξέφυγε της δοντωσιας το φράχτη;
 Ν' αποξεχάσω εγώ πώς γίνεται τον Οδυσσέα το θείο;
Περνάει στο νου κάθε άλλον άνθρωπο, και πιο απ' τους άλλους έχει
θυσίες προσφέρει στους αθάνατους, που ζουν στα ουράνια πλάτη.
Μα ο Ποσειδώνας ακατάπαυτα κρατάει τη µάνητα του,
απ' αφορµή µαθές που τύφλωσε τον Κύκλωπα ο Οδυσσέας,
 το θεοδύναµο Πολύφηµο, τον πιο αντρειωµένο σ' όλους
µέσα τους Κύκλωπες 'τον γέννησεν η Θόωσα, µια νεράιδα,
στον Ποσειδώνα, ερωτοσµίγοντας µαζί του µες στα σπήλια,
του Φόρκη η κόρη, που τη θάλασσα την άκαρπη αφεντεύει.
Για τούτο ο Ποσειδώνας µάχεται τον Οδυσσέα' δε θέλει
 το θάνατο του, µα απ' τον τόπο του µακριά τόνε ξορίζει.
Μα ελατέ τώρα εµείς οι επίλοιποι να βουλευτούµε αντάµα
πώς θα διαγείρει στην πατρίδα του' µια µέρα θα µερέψει
κι ο Ποσειδώνας' τι δε γίνεται µαζί µας να τα βάλει,
µονάχος µε όλους τους αθάνατους θεούς, αθέλητα µας.»

Τότε η Αθηνά, η θεά η γλαυκόµατη, του απηλογήθη κι είπε:
«Υγιέ του Κρόνου και πατέρα µας, µες στους θεούς ο πρώτος,
αλήθεια, αν οι θεοί το θέλησαν οι τρισµακάριοι τώρα
το γνωστικό Οδυσσέα στο σπίτι του ν' αφήσουν να διαγείρει,
εγώ να πούµε τότε θα 'λεγα του Ερµή του ψυχολάτη,
 του αργοφονιά, µιαν ώρα αρχύτερα στην Ωγυγία να δράµει,
τον ορισµό µας τον ασάλευτο της οµορφοµαλλούσας
να πει ξωθιάς, ο καρτερόψυχος να στρέψει πια Οδυσσέας.
Κι εγώ για την Ιθάκη γρήγορα κινώ, να ξεσηκώσω
το γιο του πιότερο, στα φρένα του κουράγιο να φυσήξω,
 σε συντυχιά τους µακροµάλληδες Αργίτες να καλέσει,
και στους µνηστήρες πια ξεκάθαρα να πει να µην του σφάζουν
τα πλήθια αρνιά και τα στριφτόκερα, στριφτόζαλά του βόδια.
Στη Σπάρτη και στην Πύλο λόγιασα µετά την αµµουδάτη
να τόνε στείλω, για του κύρη του το γυρισµό να µάθει,
 µαζί για ν' ακουστεί περίλαµπρο στον κόσµο τ' όνοµά του.»
Είπε, και γρήγορα στα πόδια της χρυσά περνάει σαντάλια,
πανώρια, αθάνατα, που ανάλαφρα, µε τις πνοές του ανέµου,
τη φέρναν πάνω απ' τις απέραντες στεριές και τα πελάγη.
Κι αδράχνει το γερό κοντάρι της, το καλοακονισµένο,
 το δυνατό, βαρύ, θεόρατο κοντάρι, που σκοτώνει
όσους ηρώους του Τρανοδύναµου την κόρη έχουν θυµώσει'
και τις κορφές του Ολύµπου αφήνοντας µε βιάση εχύθη κάτω,
και στην Ιθάκη ως ήρθε, στάθηκε µπρος στου Οδυσσέα το σπίτι,
πα στο κατώφλι της αυλόπορτας, κρατώντας το κοντάρι,
 το δυνατό, βαρύ, θεόρατο κοντάρι, που σκοτώνει
όσους ηρώους του Τρανοδύναµου την κόρη έχουν θυµώσει'
και τις κορφές του Ολύµπου αφήνοντας µε βιάση εχύθη κάτω,
και στην Ιθάκη ως ήρθε, στάθηκε µπρος στου Οδυσσέα το σπίτι,
πα στο κατώφλι της αυλόπορτας, κρατώντας το κοντάρι,
 συγκέρνααν το κρασί τους χύνοντας νερό µες στα κροντήρια,
κι οι άλλοι παστρεύαν µε χιλιότρυπα σφουγγάρια τα τραπέζια
και τα 'στηναν µπροστά τους, άλλοι τους σωρό τα κρέατα κόβαν.
Πρώτος απ' όλους ο θεόµορφος Τηλέµαχος την είδε'
τι µέσα στους µνηστήρες κάθουνταν µε πικραµένα σπλάχνα
 και τον τρανό θυµόταν κύρη του  να πρόβελνε από κάπου
και τους µνηστήρες διασκορπίζοντας από το σπίτι, πάλε
να γίνει αφέντης στο παλάτι του και ρήγας τιµηµένος!
Τέτοια λογιώντας κει που κάθουνταν µε τους µνηστήρες είδε
την Αθηνά, και στην αυλόπορτα τρέχει γραµµή, τι εντράπη

ξένος στη θύρα του να στέκεται πολληώρα' κι ήρθε οµπρός της,
το χέρι το δεξιό της έπιασε, της πήρε το κοντάρι
το χάλκινο και µε ανεµάρπαστα της συντυχαίνει λόγια:
«Ξένε µου, γεια! Θα 'ρθείς στο σπίτι µας να σε φιλοκονέψω'
χορταίνοντας, αν θες, µολόγα µας σαν ποια σε φέρνει ανάγκη.»
 Είπε κι οµπρός έµπηκε' πίσω του κινούσε κι η Παλλάδα'
κι ως µπαίνοντας οι δυο τους βρέθηκαν µες στο αψηλό παλάτι,
έστησε εκείνος το κοντάρι της στην καλοτορνεµένη
κονταροθήκη, πλάι στην τρίψηλη κολόνα, εκεί που κι άλλα
κοντάρια πλήθος του τρανόψυχου στεκόνταν Οδυσσέα.
 Ρίχνει λινό σεντόνι σε όµορφο θρονί πλουµάτο απάνω
και την καθίζει, κι είχε κάτωθε προσκάµνι για τα πόδια'
κι αυτός το σκαλιστό του εσίµωσε σκαµνί, από τους µνηστήρες
µακριά, στον τάραχο που ανάδιναν οι ξιπασµένοι εκείνοι
να µη βαρυγκοµήσει ο ξένος του πα στο φαΐ, κι ακόµα
 να τον ρωτήσει για τον κύρη του που γύριζε στα ξένα.
Μια παρακόρη τότε τρέχοντας νερό σε στάµνα φέρνει,
χρυσή, πανώρια, κι από κάτω της ένα αργυρό λεγένι,
για να πλυθούν, κι οµπρός τους άπλωσε στραφταλιστά τραπέζι.
Ψωµί κι η σεβαστή κελάρισσα τους κουβαλάει, και πλήθος
 φαγιά απιθώνει, απ' ό,τι βρέθηκε καλό φιλεύοντάς τους.
Απλάδες κρέατα πήρε κι έφερε κι ο τραπεζάρης µπρος τους
λογής λογής, και πλάι τους έβαλε µαλαµατένιες κούπες'
και κάθε τόσο ο κράχτης σίµωνε, κρασί να τους κεράσει.
Μαζί κι οι ξιπασµένοι µπήκανε µνηστήρες στο παλάτι
 και σε σκαµνιά και σε καθίσµατα γραµµή εκαθίζαν όλοι.
Κι οι κράχτες πήραν και τους έχυναν νερό στα χέρια απάνω,
κι οι σκλάβες το ψωµί τους σώριαζαν µες σε πλεχτά πανέρια,
και τα κροντήρια τα παιδόπουλα κρασί τα ξεχείλιζαν.
Κι αυτοί στα ετοιµασµένα αντίκρυ τους φαγιά τα χέρια άπλωσαν
 και σύντας του πιοτού θαράπεψαν και του φαγιού τον πόθο,
στο νου τους οι µνηστήρες έβαλαν κάτι άλλο  το τραγούδι
και το χορό, κι αυτά πρεπίζουνε τις τάβλες των ανθρώπων.
Κι ο κράχτης την πεντάµορφη έβαλε κιθάρα µες στα χέρια
του Φήµιου, στους µνηστήρες που 'ψαλλε συχνά, µα αθέλητα του.

Κι ως την κιθάρα εκείνος παίζοντας γλυκό τραγούδι εκίνα,
γυρνάει στην Αθηνά ο Τηλέµαχος και λέει, τη γλαυκοµάτα,
κοντά κρατώντας το κεφάλι του, να µην ακούσουν οι άλλοι:
«Ξένε καλέ µου, κάτι αν σου 'λεγα, θα τα 'βαζες µαζί µου;
Τούτοι γι' αυτά µονάχα νοιάζουνται, κιθάρα και τραγούδι'
 και τι τους µέλει, που αλογάριαστα το ξένο βιος ρηµάζουν! 
κάποιου, που τ' άσπρα του τα κόκαλα στη γης σαπίζουν κάπου
απ' τις βροχές, για και στο πέλαγο τα κυλιντράει το κύµα.
Μα αν στην Ιθάκη τον αντίκριζαν µια µέρα γυρισµένο,
θα ευκιόνταν όλοι τους πιο γρήγοροι να γίνουν στα ποδάρια
 παρά σε ρούχα και σε µάλαµα πιο πλούσιοι να βρεθούνε.
Μα τώρα αυτός κακοθανάτισε! Και ποια η παρηγοριά µας
θαρρείς, σαν έρχεται ένας άνθρωπος απ' όσους ζουν στον κόσµο
και λέει πώς θα διαγείρει; Χάθηκε του γυρισµού του η µέρα!
Μον' έλα τώρα, δώσε απόκριση, την πάσα αλήθεια πες µου:
 Ποιος είσαι; πούθε; που η πατρίδα σου και που οι γονιοί σου εσένα;
και ποιο είναι το καράβι που 'φτασες; οι ναύτες στην Ιθάκη
πώς σ' έφεραν µαθές; ποιοί πέτουνται πως είναι τάχα, πες µου'
στα µέρη ετούτα δε φαντάζουµαι πεζός φτασµένος να 'σαι!
Κι ακόµα αυτό σωστά µολόγα µου, καλά να καταλάβω:
 Τάχα πρωτόρχεσαι στον τόπο µας, για είσαι παλιάθε φίλος
του κύρη µου; πολλοί µας έρχουνταν µαθές στο σπίτι ξένοι
χρόνια παλιά, γιατί τριγύριζε πολύν κι εκείνος κόσµο.»
Τότε η Αθηνά, η θεά η γλαυκόµατη, του απηλογήθη κι είπε:
«Για τούτα τώρα που µε ρώτησες θα πω την πάσα αλήθεια"
 πως είµαι γιος του Αγχίαλου πέτοµαι του καστροπολεµάρχου'
Μέντη µε λεν, κι οι καραβόχαροι Ταφιώτες µ' έχουν ρήγα.
Εδώ έχω φτάσει µε τους συντρόφους στο πλοίο µου΄ ταξιδεύω
για τόπο αλλόγλωσσο, την Τέµεσα, στο πέλαο το κρασάτο,
στραφταλιστό να δώσω σίδερο, χαλκό να πάρω πίσω.
 Μακριά απ' το κάστρο το καράβι µου στα ξώµερα προσµένει,
κάτω απ' το Νήιο το πολύδεντρο, στο Ρείθρο το λιµάνι.
Και φίλοι γονικοί λογιόµαστε πως είµαστε από χρόνια
παλιά ' για τράβα, αν θες, στο γέροντα, τον αντρειανό Λαέρτη,
και ρώτα τον ακούω, δεν έρχεται στην πολιτεία πια τώρα,
 µον' έξω στα χωράφια κάθεται µακριά και τυραννιέται,
και µια γερόντισσα τον γνοιάζεται µπροστά του κουβαλώντας
φαγί, κρασί, σαν πια στο χτήµα του, στων αµπελιών τους όχτους,
σουρθεί οληµέρα κι απ' τον κάµατο του 'χουν λυθεί τα γόνα.
Με βλέπεις τώρα εδώ, τι ακούστηκε πως είχε πια διαγείρει

ο κύρης σου' θεοί όµως σίγουρα θα του αµπόδαν το δρόµο.
Όχι, ο Οδυσσέας ο αρχοντογέννητος δεν πέθανεν ακόµα!
Κάπου θα ζει σε θαλασσόζωστο νησί, περιορισµένος
απ' το πλατύ το πέλαο, κι άπονοι τον δυναστεύουν άντρες,
άγριοι, που αµπόδια στο ταξίδι του θα βάζουν άθελα του.
 Μαντεία θα κάνω τώρα κι άκου µε, τι οι αθάνατοι µου δίνουν
την ώρα αυτή στα φρένα φώτιση, κι αυτό θαρρώ θα γένει,
κι ας µην κατέχω εγώ µαντέµατα, κι απ' όρνια ας µη γνωρίζω:
Καιρό πολύ από την πατρίδα του πια δε θα λείψει εκείνος'
ακόµα σιδερένιες άλυσες κι αν τον κρατούν δεµένο,
 θα βρει τον τρόπο λέω, πολύτεχνος ως είναι, να γυρίσει.
Μον' έλα τώρα, δώσ' µου απόκριση και την αλήθεια πες µου:
Γιο του ο Οδυσσέας να σ' έχει γίνεται, τόσο τρανός που δείχνεις;
Τα όµορφα µάτια, το κεφάλι σου σα βλέπω, µου θυµίζεις
εκείνον, τι συναπαντιούµαστε πολλές φορές οι δυο µας,
 πριν για την Τροία κινήσει' κι έφευγαν µαζί κι Αργίτες άλλοι
στα βαθουλά καράβια, οι κάλλιοι µας. Από τα χρόνια εκείνα
τον Οδυσσέα πια δεν αντίκρισα, µηδέ κι εµένα εκείνος.»
Κι ο γνωστικός γυρνάει Τηλέµαχος κι απηλογιά του δίνει:
«Την πάσα αλήθεια εγώ µιλώντας σου θα µολογήσω, ξένε'
 δικός του λέει πως είµαι η µάνα µου, µα εγώ που θες να ξέρω;
Ο άντρας ποιος είναι που µας έσπειρε κανένας δεν κατέχει.
Αχ, κάποιου ανθρώπου καλορίζικου να 'µουν υγιός, µακάρι,
που τόνε βρίσκουν τα γεράµατα µες στα πολλά αγαθά του!
Μα τώρα αυτός που, ως λεν, µε γέννησε, µια και ζητάς να µάθεις,
 µέσα στον κόσµον όλο εστάθηκεν ο πιο συφοριασµένος.»
Τότε η Αθηνά, η θεά η γλαυκόµατη, του απηλογήθη κι είπε:
«Ανέγνωρο οι θεοί το γένος σου και στα που θα 'ρθουν χρόνια
δεν άφησαν, αφού σε γέννησεν η Πηνελόπη τέτοιον!
Μον' έλα τώρα, δώσ' µου απόκριση και την αλήθεια πες µου:
 τι είναι το γλέντι αυτό κι η µάζωξη; γιατί το κάνεις; γάµος,
γιορτή 'ναι; τι δε µοιάζει να 'χετε συντροφικό τραπέζι.
Πολύ ξαδιάντροποι µου φαίνουνται, µεγάλη η ξιπασιά τους
στο σπίτι εδώ να τραπεζώνουνται' ποιος µυαλωµένος άντρας
που εδώ θα 'ρχόταν δε θα θύµωνε, ντροπές θωρώντας τέτοιες;»
 Κι ο γνωστικός γυρνάει Τηλέµαχος κι απηλογιά της δίνει:
«Ξένε, για τούτα που µε ρώτησες και θέλεις να τα µάθεις 
παλιά το σπίτι αυτό αψεγάδιαστο και πλούσιο πρέπει να 'ταν,
ο άντρας εκείνος όσο βρίσκουνταν στο κάστρο εδώ' µα τώρα
κακό οι θεοί στα φρένα ελόγιασαν κι αλλιώς τ' αποφασίσαν'
 κείνον τον έκαναν ανάφαντο πιο απ' όλους τους ανθρώπους'
αλήθεια, αν είχε βρει το θάνατο, δε θα λυπόµουν τόσο,
µα να 'χει ανάµεσα στους συντρόφους στων Τρωών τη χώρα πέσει,
για, κι ως ετέλεψε τον πόλεµο, στα χέρια των δικών του.
Οι Αργίτες όλοι θα του σήκωναν τρανό µνηµούρι τότε,
 κι ακόµα η δόξα του θ' απόµενε κλερονοµιά στα γιο του.
Τώρα ποιος ξέρει πώς τον άρπαξαν οι Ανεµικές κι εχάθη!
Επήγε ανάφαντος, ανάκουστος, και µένα αφήκε θρήνους
και στεναγµούς' κι ουδέ που δέρνουµαι και µύρουµαι για κείνον
µονάχα, τι οι θεοί σε βάσανα µ' έχουνε ρίξει κι άλλα:
 αυτοί που τα νησιά αφεντεύουνε κι οι πιο τρανοί 'ναι αρχόντοι
στην πολυδασωµένη Ζάκυθο, στη Σάµη, στο ∆ουλίχι,
κι όσοι τρογύρα στην πετρόχαρην Ιθάκη ρηγαδεύουν,
όλοι ζητάνε τη µητέρα µου και καταλύουν το βιος µου.
Κι αυτή το γάµο τον οχτρεύεται, µα µήτε τον αρνιέται,
 µήτε να δώσει τέλος δύνεται' το βιος µου εκείνοι ωστόσο
µου τρων και µου αφανίζουν γρήγορα και µε θα φαν τον ίδιο!»
Τότε η Αθηνά Παλλάδα ξέσπασε και τέτοια του αποκρίθη:
«Ωχού, µεγάλη τον πατέρα σου το µισεµένο ανάγκη
τον έχεις, χέρι στους αδιάντροπους µνηστήρες για να βάλει.
 Να 'ρχόταν τώρα λέει, να στέκουνταν στου παλατιού την πόρτα,
µε το σκουτάρι και το κράνος του, τα δυο του τα κοντάρια,
τέτοιος, καθώς τον πρωτογνώρισα στο σπίτι το δικό µας
κρασί να πίνει ξεφαντώνοντας, τη µέρα πού γυρνούσε
απ' την Εφύρη, από του Μέρµερου το γιο τον Ίλο πίσω!
 τι πήγε κι ως εκεί µε γρήγορο πλεούµενο ο Οδυσσέας,
φαρµακερά ζητώντας βότανα, για να 'χει και ν' αλείφει
τις χαλκοµύτικες σαγίτες του' µα εκείνος του το αρνήστη,
τι είχε το φόβο πως οι αθάνατοι θεοί θα του θυµώναν
όµως ο κύρης µου του τα 'δωκεν από περίσσια αγάπη.
 Τέτοιος και τώρα εδώ να γύριζε να σµίξει τους µνηστήρες,
πικρός ο γάµος θα τους έβγαινε, γοργός ο θάνατος τους!
Όµως στα χέρια των αθάνατων είναι όλα κρεµασµένα'
µπορεί να 'ρθεί ξανά στο σπίτι του και γδικιωµό να πάρει,
µπορεί να µην έρθει. Θα σου 'λεγα και συ να το λογιάσεις,
 πως θα µπορέσεις απ' το σπίτι σου να διώξεις τους µνηστήρες.
Βάλε λοιπόν αφτί στα λόγια µου και καλοπρόσεξέ τα:
Τους αντρειανούς Αργίτες κάλεσε ταχιά σε συναγώγι,
και σε όλους πες τι θέλεις, βάζοντας και τους θεούς µαρτύρους'
και πρώτα απ' τους µνηστήρες γύρεψε στα σπίτια τους να φύγουν.
 Η µάνα σου απ' την άλλη, αν έστρεξε το γάµο πια η καρδιά της,
πίσω ας διαγείρει στου πατέρα της, που 'χει περίσσια πλούτη'
κι εκείνοι θα γνοιαστούν το γάµο της, θα φτιάξουν τα προικιά της αρίφνητα, στη
θυγατέρα τους την ακριβή ως ταιριάζει.
Όσο για σε τον ίδιον, άκουσε τη γνωστικιά µου ορµήνια
 Το πιο γερό καράβι κι είκοσι να πάρεις κουπολάτες,
να πας να µάθεις για τον κύρη σου, που τόσα χρόνια λείπει'
µήπως σου πει κανένας άνθρωπος για ακούσεις απ' το ∆ία
λόγο τυχόν, που απλώνει το άκουσµα πιο γρήγορα στον κόσµο.
Ρώτα, στην Πύλο ως πας, το Νέστορα τον αντρειωµένο πρώτα
 και τον ξανθό Μενέλαο φτάνοντας στη Σπάρτη, τι ήρθε απ' όλους
τους Αχαιούς τους χαλκοθώρακους στερνές ετούτος πίσω.
Αν τώρα µάθεις για τον κύρη σου πως ζει και θα διαγείρει,
υποµονέψου, κι ας παιδεύεσαι, κανένα χρόνο ακόµα.
Αν όµως µάθεις πως απόθανε και πια το φως δε βλέπει,
 τότε στα χώµατα διαγέρνοντας της γης της πατρικής σου
µνηµούρι να του ασκώσεις και πολλές θυσίες, καθώς ταιριάζει,
να του προσφέρεις, και τη µάνα σου να δώσεις σε άλλον άντρα.
Και πια σαν κάνεις τούτα που όρισα και τα τελέψεις όλα,
στο νου και στην καρδιά σου βάλε το και καλολόγιασέ το
 πως θα σκοτώσεις στο παλάτι σου τους αντρειανούς µνηστήρες,
για φανερά για ξεπλανώντας τους µε δόλο' δεν ταιριάζει
να µωρουδίζεις, τι τα χρόνια σου δεν είναι δα και λίγα!
Μη δεν ακούς τη δόξα που 'λαβεν ο αρχοντικός Ορέστης;
Το δολερό φονιά του κύρη του, τον Αίγιστο, γδικιώθη,
 που 'χε σκοτώσει τον πατέρα του, κι ακούστηκε στον κόσµο.
Και συ, καλέ,  θωρώ τη χάρη σου, θωρώ την ελικιά σου 
κάµε καρδιά, που κι οι µελλούµενες γενιές να σε δοξάζουν.
Μα είναι καιρός εγώ στο γρήγορο καράβι να κατέβω
και στους συντρόφους, που ανυπόµονοι προσµένουν να γυρίσω.
 Εσύ θυµήσου την ορµήνια µου κι ατός σου γνοιάζου τούτα.»
Κι ο γνωστικός γυρνάει Τηλέµαχος κι απηλογιά της δίνει:
«Αλήθεια, ξένε, καλοπρόθετα τα λόγια σου, σαν κύρη
το γιο του που αρµηνεύει' πάντα µου θα τα κρατώ στα φρένα.
Όµως ακόµα λίγο πρόσµενε, κι ας βιάζεσαι να φύγεις'

και σύντας πια λουστείς και τρώγοντας φραθείς, το δρόµο παίρνεις
για το καράβι σου χαρούµενος, κρατώντας κάποιο δώρο
πανέµορφο και πολυτίµητο, δικό µου θυµητάρι,
να το φυλάς, οι φίλοι ως δίνουνε στους φίλους απ' άγάπη.»
Τότε η Αθηνά, η θεά η γλαυκόµατη, του απηλογήθη κι είπε:
 «Θέλω να φύγω, πια ετοιµάστηκα, το δρόµο µη µου κόβεις!
Κι όποιο η καρδιά σου τώρα σ' έσπρωξε να µου διαλέξεις δώρο,
σα θα διαγέρνω, χάρισε µου το' να 'ναι όµορφο µονάχα,
στο σπίτι να το πάω κι αντίδωρο παράξιο να σου δώσω.»
Είπε η Αθηνά, η θεά η γλαυκόµατη, κι εχάθη από µπροστά του,
 ψηλά σαν όρνιο φτερουγίζοντας, και στην ψυχή κουράγιο
κι ορµή του φύσηξε, τη θύµηση του κύρη του ξυπνώντας
πιο δυνατή από πρώτα µέσα του' κι εκείνος το νογήθη
κι απόµεινε χαµένος' το 'νιωσε µαθές θεός πως ήταν.
Κι ευτύς ο ισόθεος άντρας κίνησε να σµίξει τους µνηστήρες.
 Κι ο τραγουδάρης ο περίλαµπρος στους άλλους τραγουδούσε,
που εκάθουνταν κι άκουγαν άλαλοι, το γυρισµό απ' την Τροία
των Αχαιών, πως τους τον έκανε πολύ πικρό η Παλλάδα.
Κι η Πηνελόπη ξάφνου, η φρόνιµη του Ικάριου θυγατέρα,
στο ανώι καθώς βρισκόταν, άκουσε το αθάνατο τραγούδι'
 µεµιάς την αψηλή κατέβηκε του παλατιού της σκάλα,
όχι µονάχη' δυο ξοπίσω της την ακλουθούσαν βάγιες.
Και τους µνηστήρες ως αντίκρισε των γυναικών το θάµα,
σε µια κολόνα δίπλα εστάθηκε της στεριάς στέγης, κι είχε
κρυµµένα ολόγυρα τα µάγουλα µε στραφτερή µαντίλα'
 κι οι µπιστεµένες βάγιες πήρανε δεξοζερβά της θέση'
κι εκείνη δακρυσµένη εµίλησε στο θείο τον τραγουδάρη:
«Πολλά είναι, Φήµιε, τα πλανέµατα που ξέρεις για τον κόσµο,
αντραγαθιές θνητών κι αθάνατων, που γίνηκαν τραγούδι.
Ένα απ' αυτά, όποιο θες, καθούµενος τραγουδά τους, κι εκείνοι
 να πίνουν το κρασί τους άλαλοι' µα το τραγούδι ετούτο
το θλιβερό παράτα! Σκίζεται κάθε φορά η καρδιά µου,
τι εµένα έχει χτυπήσει αξέχαστος καηµός πιο πάνω απ' όλους'
δεν τον ξεχνώ τον αντρειωµένο µου, που µου 'χει λείψει κι είναι
στο Άργός βαθιά απλωµένη η δόξα του και στην Ελλάδα πάσα.»
 Κι ο γνωστικός γυρνάει Τηλέµαχος κι απηλογιά της δίνει:
Τον τιµηµένο τραγουδάρη µας για δεν αφήνεις, µάνα,
να µας ευφραίνει µε ό,τι του 'ρχεται στο νου; Οι τραγουδιστάδες
τι φταιν; ο ∆ίας µονάχα, θα 'λεγα, µας φταίει, που στον καθέναν
απ' τους θνητούς τους δουλευτάρηδες ό,τι του δόξει δίνει.
 Γιατί µε τούτον να τα βάζουµε, των ∆αναών αν ψάλλει
τη µαύρη µοίρα; Ο κόσµος πιότερο δοξάζει απ' τα τραγούδια
εκείνο πάντα, που ως ακούγεται, καινούργιο δείχνει να 'ναι.
Υποµονέψου τώρα κι άκου το, κι ας σφίγγεται η καρδιά σου'
µόνο ο Οδυσσέας δεν είναι που 'χασε του γυρισµού τη µέρα
 στην Τροία κει κάτω' κι άλλοι εχάθηκαν, πολλοί κι αντριγιωµένοι.
Μα εσύ στην κάµαρα σου πήγαινε και τις δουλειές σου κοίτα,
τον αργαλειό, τη ρόκα, πρόσταζε κι οι βάγιες να δουλεύουν
τα πολλά λόγια δεν ταιριάζουνε παρά στους άντρες µόνο,
κι απ' όλους πιο σε µένα' κύβερνος εγώ είµαι του σπιτιού µου!»
 Εκείνη εσάστισε, και βάζοντας τα µυαλωµένα λόγια
του γιου της στην καρδιά ξεκίνησε στην κάµαρα της πίσω'
κι όπως ανέβη µε τις βάγιες της στο ανώι, για να πλαγιάσει,
τον Οδυσσέα θυµήθη κι έκλαιγε, τον άντρα της, ωσόπου
της έχυσε η Αθηνά η γλαυκόµατη γλυκό στα µάτια γύπνο.
 Κι ασκώσαν οι µνηστήρες τάραχο στον ισκιερό αντρωνίτη,
κι ευχόνταν δυνατά ο καθένας τους να κοιµηθεί µαζί της'
κι άνοιξε πρώτος ο Τηλέµαχος ο γνωστικός το λόγο:
«Της µάνας µου µνηστήρες πέρφανοι, περίσσια αδικοπράχτες,
τώρα ας χαρούµε το τραπέζι µας, κι η χλαλοή να πάψει.
 Αλήθεια, είναι όµορφο να κάθεσαι ν' ακούς τον τραγουδάρη,
φωνή ως θεού σαν έχει µάλιστα, καθώς ετούτος τώρα.
Μα µόλις πάρουν τα χαράµατα, στη σύναξη να πάµε
όλοι, ξεκάθαρα τη γνώµη µου να σας τη φανερώσω 
να πάρτε δρόµο απ' το παλάτι µου! Γνοιαστείτε γι' άλλες τάβλες,
 και συναλλάζοντας τα σπίτια σας από το βιος σας τρώτε!
Ξον πιο συφερτικό αν το κρίνετε πως είναι και πιο δίκιο
το βιος ν' αφανιστεί αξεπλέρωτο µονάχα ενός ανθρώπου.
Χαλάτε το! Μα τους αθάνατους θεούς εγώ θα κράξω,
αν δώσει ο ∆ίας να πάρω εγδίκηση για τις δουλειές ετούτες,
 να βρείτε µέσα εδώ το θάνατο χωρίς ξεπλερωµή µου.»
Αυτά είπε, κι όλοι τους εδάγκασαν τα χείλια σαστισµένοι
απ' το κουράγιο του Τηλέµαχου, που µίλησε έτσι αντρίκεια.
Κι ο γιος του Ευπείθη, ο Αντίνοος, γύρισε κι απηλογήθη κι είπε:
«Τηλέµαχε, οι θεοί θα σ' έµαθαν το δίχως άλλο ατοί τους

να µας µιλάς µε τόση ξέπαρση και µε κουράγιο τόσο!
µονάχα ο ∆ίας στη θαλασσόζωστη να µη µας δώσει Ιθάκη,
κι ας το 'χεις γονικό απ' τον κύρη σου, να γίνεις βασιλιάς µας!»
Κι ο γνωστικός γυρνάει Τηλέµαχος κι απηλογιά του δίνει:
«Αντίνοε, κάτι τώρα αν σου 'λεγα, θα τα 'βαζες µαζί µου;
 Ο ∆ίας αν το 'δινε, θα µου άρεσε να γίνω βασιλιάς σας!
Θαρρείς πως είναι το χειρότερο που βρίσκεται στον κόσµο;
Να ρηγαδεύεις δε µου φαίνεται κακό' γοργά γεµίζει
το σπίτι από καλά και γίνεσαι και συ πιο τιµηµένος.
Ωστόσο εδώ στη θαλασσόζωστην Ιθάκη µέσα κι άλλοι
 βασιλαρχόντοι Αργίτες βρίσκουνται πολλοί, και νιοί και γέροι"
µια κι ο Οδυσσέας εχάθη, κάποιος τους το βασιλίκι ας πάρει.
Όµως στο σπίτι και στους σκλάβους µας, που κούρσεψε ο Οδυσσέας
ο αρχοντικός για µένα, κύβερνος εγώ θα µείνω µόνο!»
Κι ο Ευρύµαχος, ο γιος του Πόλυβου, του απηλογήθη κι εϊπε:
 «Τούτα θεών βουλή, Τηλέµαχε, τα κυβερνά, ποιος θα 'ναι
ο Αργίτης που στη θαλασσόζωστη θα ρηγαδέψέι Ιθάκη.
Μα εσύ το σπίτι σου κυβέρνα το, και κράτα και το βιος σου'
όσον καιρόν η Ιθάκη ακούγεται στον κόσµο πως υπάρχει,
να µη βρεθεί κανείς τα πλούτη σου ν' αρπάξει αθέλητα σου.
 Μα για τον ξένο σου, αρχοντόγεννε, να σε ρωτήσω θέλω:
ποιος είναι; πούθε; από ποια πέτεται πως ήρθε χώρα τάχα;
Η γης η πατρική κι η φύτρα του που βρίσκουνται στον κόσµο;
Τάχα µη σου 'φερε το µήνυµα πως έρχεται ο γονιός σου,
για και στα µέρη αυτά τον έσπρωξε δικιά του ανάγκη µόνο;
 Πως ξαφνικά πετάχτη κι έφυγε, χωρίς να περιµένει
να γνωριστούµε! Και δεν έµοιαζε στην όψη τιποτένιος!»
Κι ο γνωστικός γυρνάει Τηλέµαχος κι απηλογιά του δίνει:
«Ξέρε το, Ευρύµαχε, ο πατέρας µου ξοπίσω δε γυρίζει!
Κι αν έρθει κάπουθε ένα µήνυµα, πια εγώ δεν το πιστεύω'
 κι ούτε µε νιάζουν τα µαντέµατα, σα θα φωνάξει κάποιον
στο σπίτι µαντολόγο η µάνα µου, τι απόγινε να µάθει.
Μα τούτον φίλο από τον κύρη µου τον έχω, από την Τάφο"
Μέντη τον λεν, του Αγχίαλου πέτεται του αδείλιαστου πως είναι
υγιός, και µες στους καραβόχαρους Ταφιώτες ρηγαδεύει.»
 Είπε, µα εντός του την αθάνατη θεά είχε νιώσει που 'ρθε.
Κι εκείνοι στο χορό το γύρισαν και στο γλυκό τραγούδι,
και περίµεναν ξεφαντώνοντας το βράδυ, πότε θα 'ρθει.
Και σύντας πια το βράδυ σύσκοτο στους χαροκόπους ήρθε,
για το δικό του σπίτι κίνησε καθένας να πλαγιάσει.
 Είχε ο Τηλέµαχος µια κάµαρα ψηλή, για να κοιµάται,
µες στην αυλή τους την τρισκάλλινη, σε ξέφαντο χτισµένη'
κει πέρα τράβηξε, στα φρένα του πολλά στριφογυρνώντας.
Κι η Ευρύκλεια, που 'χε τον Πεισήνορα παπού, τον Ώπα κύρη,
έγνοια γεµάτη τον ακλούθηξε µε τα δαδιά στα χέρια'
 αγοραστή ο Λαέρτης κάποτε την είχε, από το βιος του
είκοσι βόδια ακέρια δίνοντας, µικρή κοπέλα ως ήταν,
και την τιµούσε όσο το ταίρι του το γνωστικό στο σπίτι,
µα δεν την πλάγιαζε, η γυναίκα του µην τύχει και θυµώσει.
Και τώρα αυτή δαδιά στα χέρια της κρατούσε, τι ως τον είχε
 µικραναστήσει, απ' όλες πιότερο τις δούλες τον αγάπα.
Κι άνοιξε αυτός της στεριάς κάµαρας τη θύρα, και στην κλίνη
πήγε και κάθισε, κι ως γδύθηκε, το µαλακό χιτώνα
στης µυαλωµένης της γερόντισσας τον έβαλε τα χέρια.
Κι αυτή τον δίπλωσε, τον ίσιωσε καλά και στο παλούκι
 πάνω απ' την κλίνη του τον κρέµασε την καλοτρυπηµένη.
Έπειτα βγήκε από την κάµαρα και τράβηξε την πόρτα
µε το αργυρό κρικέλι κι έσυρε µε το λουρί το σύρτη.
Κι εκείνος κάτω από το σκέπασµα το φλοκωτό οληνύχτα
το δρόµο που η θεά του αρµήνεψε στα φρένα εµελετούσε.
Οµήρου Οδύσσεια  β
Μετάφραση Ν. Καζαντζάκη  Ι. Κακριδή
 Κι η Αυγή σα φάνη η πουρνογέννητη και ροδοδαχτυλάτη,
από την κλίνη ο γιος πετάχτηκε και ντύθη του Οδυσσέα'
µετά απ' τους ώµους γύρω εκρέµασε το κοφτερό σπαθί του
και πέρασε πανώρια σάνταλα στ' αστραφτερά του πόδια,
 κι έτσι κινούσε από την κάµαρα, θεός θαρρείς στην όψη.
Βγαίνοντας όξω τους βροντόφωνους γοργά προστάζει κράχτες
σε συντυχιά τους µακροµάλληδες Αργίτες να καλέσουν.
Κι ως φώναζαν αυτοί, µαζώχτηκε το πλήθος µε βιασύνη.
Κι αφού οι θιακοί µονοσυνάχτηκαν κι όλοι µαζί βρέθηκαν,
 κινάει κι αυτός στη µάζωξη, χαλκό φουντώνοντας κοντάρι,
όχι µονάχος' δυο γοργόποδα σκυ πια τον ακλουθούσαν
κι ως η Αθηνά µε χάρη αθάνατη τον περεχούσε ακέριο,
ο κόσµος γύρα τον καµάρωνε, καθώς περνούσε οµπρός του,
κι όλοι οι γερόντοι του αναµέριζαν, στο πατρικό να κάτσει
 θρονί' κι ο Αιγύπτιος ο πολέµαρχος, που ήξερε µύρια ο νους του
κι είχε σκεβρώσει απ' τα γεράµατα, το λόγο εκίνα πρώτος.
Με του Οδυσσέα του ισόθεου τ' άρµενα τα βαθουλά ένας γιος του
είχε διαβεί στην καλοφόραδη την Τροία πριν τόσα χρόνια,
τρανές κοντοφοµάχος, ο Άντιφος' µα ο Κύκλωπας τον είχε
 σκοτώσει στη σπη πια του ο ανήµερος για το στερνό του δείπνο.
Τρεις είχε γιους ακόµα' πήγαινε µε τους µνηστήρες ο ένας,
ο Ευρύνοµος, κι οι δυο τα χτήµατα τα πατρικά αφεντεύαν.
Μα εκείνον δεν τον ξέχναε κι άπαυτα χτυπιόταν και θρηνούσε.
Γι' αυτόν και τώρα δάκρυα χύνοντας µιλούσε αναµεσό τους:
 «Βάλετε αφτί, Θιακοί, στα λόγια µου κι ό,τι σας πω γρικάτε'
βουλή ούτε µια φορά δεν χάναµε και σύναξη από τότε
που ο ισόθεος Οδυσσέας εµίσεψε στα βαθουλά καράβια.
Μα τώρα ποιος εδώ µας σύναξε; ποιόν βρήκε ανάγκη τόση;
Να 'ναι άντρας τάχα από τους νιούτσικους για από τους πιο γερόντους;
 Τάχα µην του 'ρθε ξάφνου µήνυµα πως διαγυρνά ο στρατός µας,
κι ως το 'µαθε από µας πρωτύτερα, να µας το πει γυρεύει;
Μη γι' άλλο κάτι, την κοινότη µας που αγγίζει, θα µιλήσει;
Μα άρχοντας θα 'ναι λέω  καλότυχος! Μακάρι ο ∆ίας να δώσει
να του 'βγει σε καλό το που 'βαλε και µελετάει στα φρένα!»
 Είπε, και χάρηκε ο Τηλέµαχος για τον καλό το λόγο,
και πια δεν κάθουνταν, τον έπιασε να τους µιλήσει πόθος'
στης µάζωξης τη µέση εστάθηκε, κι ως του 'βαλε στο χέρι
ραβδί ο διαλάλης ο Πεισήνορας ο πολυµυαλωµένος,
πιο πρώτα γύρισε στο γέροντα και τέτοια λόγια του 'πε:
 «εν είναι αλάργα! Αµέσως, γέροντα, τον που ζητάς θα µάθεις'
εγώ είµαι το λαό που σύναξα, βαρύς καηµός µε ζώνει.
Όχι, δε µου 'ρθε ξάφνου µήνυµα πως διαγυρνά ο στρατός µας,
κι ως το 'µαθα από σας πρωτύτερα, να σας το πω γυρεύω'
µήτε και γι' άλλο, την κοινότη µας που αγγίζει, θα µιλήσω.
 Εγώ έχω ανάγκη, που µου πλάκωσαν οι συφορές στο σπίτι
διπλές' η µια είναι που τον κύρη µου τον αντρειανό έχω χάσει,
που εδώ σας κυβερνούσε κάποτε κι ήταν γλυκός σαν κύρης.
Μα τώρα µου 'ρθε µια τρανότερη πολύ, να µου ρηµάξει
το σπίτι ολάκερο κι ολότελα το βιος µου ν' αφανίσει.
 Έχουν µαθές ριχτεί στη µάνα µου µνηστήρες άθελα της
οι γιοι γονιών, που εδώ στον τόπο µας οι πιο τρανοί λογιούνται.
Ωστόσο τρέµουν στου πατέρα της το αρχοντικό να πάνε,
στου Ικάριου, αυτός στη θυγατέρα του προικιά πολλά να δώσει
αντρεύοντας τη µε όποιον βούλεται κι αρέσει και στην ίδια.
 Κάλλιο 'χουν να περνούν τις µέρες τους στο σπίτι το δικό µας
τ' αρνιά µας σφάζοντας, τα βόδια 'µας και τις παχιές µας γίδες,
χαροκοπώντας, το φλογόµαυρο ξοδιάζοντας κρασί µας,
ανέγνοιοι' κι όλα εδώ ασωτευούνται, κι άντρας κανείς δεν είναι,
ως ο Οδυσσέας, από το σπίτι µας το χαλασµό να διώξει.
 Εµείς και πως ν' αντιπαλέψουµε, που αµέσως θα φάνουµε
του λυπηµού, µαζί κι ακάτεχοι στην τέχνη του πολέµου;
∆ύναµη αν είχα, θα δοκίµαζα να βγω ν' αντιπαλέψω,
τι είναι οι δουλειές αυτές αβάσταχτες, και ντροπιασµένα σβήνει
το αρχοντικό µας. Όµως θα 'πρεπε και σεις ν' αγαναχτείτε
 και τους γειτόνους σας να ντρέπεστε, που ζουν ολόγυρα σας'
κι ακόµα των θεών την όργητα να τρέµετε;, µην τύχει
για σας κι αλλάξουν γνώµη, από θυµό για τις δουλειές ετούτες.
Στου Ολύµπιου ∆ία, στης Θέµης τ' όνοµα, που το λαό µαζώνει
και πάλι τον σκολνα απ' τη σύναξη, στα πόδια σας προσπέφτω,
 µονάχο, φίλοι, παρατάτε µε να λιώνω στον καηµό µου!
Ξον αν ο κύρης µου ο αρχοντόγεννος τους αντρειανούς Αργίτες
οχτρεύτη και κακά τους έκανε χρόνια πα πια , και τώρα
και σεις απ' όχτρητα µου κάνετε κακό µε τη σειρά σας,
σ' αυτούς εδώ κουράγιο δίνοντας. Θα προτιµούσα ωστόσο
 όλοι οι Θιακοί και τα κοπάδια µου να τρώτε και το βιος µου'
µια µέρα, εσείς αν µου τα τρώγατε, κι η πλερωµή θα 'ρχόταν
στο κάστρο µέσα ολούθε θα 'τρεχα το βιος ζητώντας πίσω
µε παρακάλια, ωσόπου κάποτε να τα γυρίσετε όλα.
Μα τώρα πόνους ανηµπόρετους µου ανάβετε στα στήθη!»
 Αυτά είπε µε θυµό, κι ως πέταξε στο χώµα το ραβδί του
και ξέσπασε σε θρήνους, το λαό τον πήρεν η συµπόνια.
Οι άλλοι βουβοί απόµεναν όλοι τους και δεν το αποδυνάστη
κανείς µε λόγια στον Τηλέµαχο πικρά ν' αντιµιλήσει'
ο Αντίνοος µοναχά αντιµίλησε και τέτοια του αποκρίθη:

«Τηλέµαχε γλωσσά κι απόκοτε, τι λόγια αυτά που κρένεις;
να µας ντροπιάσεις θες κι απάνω µας να ρίξεις κατηγόρια;
Οι Αργίτες, οι µνηστήρες, µάθε το, δεν είναι αυτοί που φταίνε,
µονάχα η µάνα σου, που πλήθυνε την πονηριά στο νου της.
Παν τώρα χρόνια τρία, και γρήγορα στα τέσσερα θα µπουµε,
 κι όλο µας τρώει καιρό πλανεύοντας στα στήθη την καρδιά µας.
Ελπίδες δίνει αλήθεια σε όλους µας, και σ' έναν έναν τάζει
και τον πλανεύει µε µηνύµατα, µα ο νους της άλλα κλώθει.
Κι αυτός ο δόλος ο άλλος που 'βαλε στα φρένα της µια µέρα!
Τρανό αργαλειό στο ανώι της έστησε και κίνησε να υφάνει
 πανί µακρύ πολύ, ψιλόκλωστο, κι αυτά µας είπε τότε:
,, Εσείς οι νιοι που µε γυρεύετε, µια κι ο Οδυσσέας εχάθη,
για καρτεράτε µε, κι ας βιάζεστε για γάµο, να τελέψω
καν το διασίδι αυτό, τα νήµατα να µη µου παν χαµένα.
Του αρχοντικού Λαέρτη σάβανο το φτιάνω, για την ώρα
 που θα τον πάρει ο ανήλεος θάνατος κι η ασβολωµένη µοίρα'
να µη βρεθεί στον κόσµο Αργίτισσα µαζί µου να τα βάλει,
τάχα πως κοίτεται ασαβάνωτος, κι ας είχε τόσα πλούτη."
Έτσι µας µίλησε, κι η πέρφανη καρδιά µας τ' αποδέχτη.
Κι αλήθεια όλη τη µέρα δούλευε το ατέλειωτο πανί της,
 και πάλε ολονυχτίς το ξύφαινε στο φως δαδιών που άναβαν.
Τρεις χρόνους κράτησεν ο δόλος της πλανεύοντας µας όλους'
όµως στους τέσσερεις, σαν κύλησαν πάλι οι εποχές του χρόνου,
τότε µια σκλάβα της που τα 'ξερε µας τα µολόγησε όλα,
και την επιάσαµε που ξύφαινε το στραφτερό πανί της'
 κι έτσι άθελα της το αποτέλειωσε, σφιγµένη απ' την ανάγκη.
Άκουσε τώρα ποιάν απόκριση σου δίνουν οι µνηστήρες,
κι εσύ να την κατέχεις, κι όλοι τους οι Αργίτες να την ξέρουν:
Στείλε τη µάνα σου στον κύρη της και σπρώξε τη να πάρει
όποιον εκείνος θέλει γι' άντρα της κι αρέσει και στην ίδια.
 Μα αν κι άλλο λέει καιρό των Αχαιών τους γιους να βασανίζει
κι ο νους της είναι σε ό,τι απλόχερα της χάρισε η Παλλάδα,
να 'χει µυαλό, δουλειές πανέµορφες γυναικείες να κατέχει
και πονηριές, που δεν ακούσαµε καµιά γυναίκα ως τώρα,
καµιά κι' απ' τις παλιές ωριόµαλλες Αργίτισσες πως είχε,
 µηδέ η Μυκήνη η οµορφοστέφανη µηδέ η Τυρώ κι η Αλκµήνη 
απ' όλες τούτες δεν την έφτανε καµιά την Πηνελόπη
στην εξυπνάδα. Μα δε λόγιασε σωστά µονάχα ετούτο:
Τόσον καιρό θα σου αφανίζουµε και βιος και πλούτη κι όλα,
όσο σ' αυτή τη γνώµη ασάλευτη κι εκείνη θα κρατιέται,

που έβαλαν οι θεοί στο στήθος της. Στον κόσµο τ' όνοµά της
ακούγεται έτσι, ωστόσο χάνουνται και τα δικά σου πλούτη.
Κανείς µας δε θα πάει στα χτήµατα κι ουδέ κι αλλού, ως την ώρα
που απ' τους Αργίτες ένα η µάνα σου θα πάρει, αυτόν που θέλει.»
Κι ο γνωστικός γυρνά Τηλέµαχος κι απηλογιά του δίνει:
 «Αντίνοε, στανικώς δε γίνεται να διώξω από το σπίτι
την που µε γέννησε, µε ανάστησε' κι ο κύρης µου στα ξένα
για ζει για πέθανε' κι είναι άσκηµο του Ικάριου να πλερώσω
πολλά, τη µάνα µου αν µε θέληµα δικό µου στείλω πίσω.
Κι όχι µονάχα απ' τον πατέρα της  κι από θεό θα πάθω:
 διωγµένη από το σπίτι η µάνα µου τις Ερινύες θα κράξει
τις φοβερές, να πέσουν πάνω µου' θ' ακούσω κι απ' τον κόσµο
λόγια βαριά, γι' αυτό απ' το στόµα µου δε βγαίνει λόγος τέτοιος!
Κι ατοί σας όµως αν συχύζεστε γι' αυτά που εδώ γίνονται,
το αρχοντικό µου αφήστε, φύγετε, γνοιαστείτε γι' άλλες τάβλες,
 και συναλλάζοντας τα σπίτια σας από το βιος σας τρώτε!
Ξον πιο συφερτικό αν το κρίνετε πως είναι και πιο δίκιο
το βιος ν' αφανιστεί αξεπλέρωτο µονάχα ενός ανθρώπου.
Χαλάτε το! Μα τους αθάνατους θεούς εγώ θα κράξω,
αν δώσει ο ∆ίας να πάρω εγδίκηση για τις δουλειές ετούτες,
 να βρείτε µέσα εδώ το θάνατο χωρίς ξεπλερωµή µου.»
Αυτά τους έλεγε ο Τηλέµαχος, κι ο ∆ίας ο βροντολάλος
δυο αϊτούς για χάρη του απ' ακρόκορφο βουνού ψηλάθε αφήκε,
για λίγην ώρα που φτερούγιζαν µε τις πνοές του ανέµου
ο ένας κοντά στον άλλο, απλώνοντας ορθάνοιχτες φτερούγες.
 Μα µόλις στης πολύβουης σύναξης τη µέση έφτασαν, πήραν
να κόβουν γύρους από πάνω τους φτεροκοπώντας, κι όλων
τις κεφαλές ψηλάθε ακράγγιζαν κι άγριο χαµό µηνούσαν.
Κι ως µε τα νύχια συναλλήλως τους λαιµούς, σαγόνια έσκισαν,
δεξιά τράβηξαν, πίσω αφήνοντας τα σπίτια και το κάστρο.
 Κι εκείνοι τα όρνια µε τα µάτια τους σαν είδανε, σαστίσαν
και µέσα τους ψυχανεµίζουνταν τα µέλλουνταν να γενούν.
Πήρε ο Αλιθέρσης τότε ο γέροντας το λόγο, του Μαστόρου
ο γιος, που κάλλιο απ' όλους κάτεχε τους συνοµήλικους του
τα όρνια τι δείχνουν και ξεδιάλυνε και τα σηµάδια τ' άλλα.

Και τότε µίλησε καλόγνωµος κι αναµεσό τους είπε:
«Βάλετε αφτί, Θιακοί, στα λόγια µου κι ό,τι σας πω γρικάτε,
για τους µνηστήρες όµως πιότερο τα λέω τα λόγια τούτα'
κακό µεγάλο καταπάνω τους πλακώνει, κι ούτε θα 'ναι
καιρό ο Οδυσσέας πολύ απ' τους φίλους του µακριά' µπορεί και τώρα
 να 'ναι κοντά, για τούτους θάνατο και χαλασµό κλωσώντας 
όλους' µα κι άλλοι λέω θα πάθουµε πολλοί κακό µεγάλο,
απ' όσους ζούµε µες στην ξέφαντην Ιθάκη' µα ας γνοιαστούµε
τούτους πιο πριν ν' ανακρατήσουµε, και τούτοι ατοί τους όµως
να κρατηθούν τι άλλο δε βρίσκεται καλύτερο να κάνουν.
 Μάντης δεν είµαι εγώ αδοκίµαστος, κι αυτά καλά τα ξέρω'
λέω και για κείνον πως τα λόγια µου σωστά ως την άκρη εβγήκαν,
καθώς του τα 'χα πεί, σαν έφευγαν οι Αργίτες για την Τροία,
κι αναµεσό τους κι ο πολύβουλος κινούσεν Οδυσσέας.
Κακά πολλά θα πάθει, του 'λεγα, και τους συντρόφους όλους
 θα χάσει, και θα στρέψει σπίτι του στα είκοσι χρόνια απάνω
και δε θα τον γνωρίσει ουτ' ένας µας. Τώρα τελεύουν όλα.»
Κι ο Ευρύµαχος, ο γιος του Πόλυβου, γυρνώντας του αποκρίθη:
«Γέροντα, φεύγα, και µαντέµατα για τα παιδιά σου κάνε
στο αρχοντικό σου, από µελλούµενο κακά να τα γλιτώσεις.
 Να ξεδιαλύνω εγώ καλύτερα µπορώ από σένα τούτα:
Στου ήλιου το φως κι αν πηγαινόρχονται που πια ά, δεν είναι
σηµαδιακά, να ξέρεις, όλα τους. Κι αν λες για του Οδυσσέα
τη µοίρα, αλάργα εκείνος χάθηκε. Να 'ταν και συ µαζί του
να 'χες χαθεί, να µην προφήτευες µπροστά µας τόσα τώρα,
 µηδέ να κένταες τον Τηλέµαχο στη βράση του θύµου του,
δώρο στο σπίτι σου απαντέχοντας κανένα µη σου στείλει.
Πάνω σε τούτα κάτι θα 'λεγα, που σίγουρα θα γένει'
έναν πιο νιο σου εσύ, κατέχοντας πολλά και περασµένα,
αν τον πλανεύεις µε τα λόγια σου κι ανάβεις το θυµό του,
 εκείνος πρώτα θα 'χει βάσανα να σύρει, κι από πάνω
όλοι θα παν χαµένοι οι κόποι του για κείνα που παλεύει.
Και σένα, γέροντα, όµως πρόστιµο θα βάλουµε, στα φρένα
πλερώνοντας το να συχύζεσαι' πολύ βαρύ θα σου 'ρθει.
Μπρος σε όλους τώρα στον Τηλέµαχο βουλή θα δώσω ατός µου:
 Να πει της µάνας του στον κύρη της ξοπίσω να διαγείρει'
κι εκείνοι θα γνοιαστούν το γάµο της, θα φτιάξουν τα προικιά της,
αρίφνητα, στη θυγατέρα τους την ακριβή ως ταιριάζει.
πιο πριν οι Αργίτες δε φαντάζουµαι τα προξενειά να πάψουν,
που σας πειράζουν δε σκιαζόµαστε κανέναν, όπως να 'ναι,

µηδέ τον ίδιο τον Τηλέµαχο, πολυλογάς κι ας είναι!
Κι ουδέ ψηφάµε τα µαντόλογα, που τώρα, γέροντα µου,
µας λες  και δε θα βγούνε' πιότερο την έχτρα µας τρανεύεις.
Κακήν κακώς, χωρίς ξαντίµεµα, θα τρώγεται το βιος του,
όσο και κείνη µε το γάµο της ανακρατά εδώ πέρα
 τους Αχαιούς' κι εµείς προσµένοντας µέρα και νύχτα πάντα
για τις περίσσιες της µαλώνουµε τις χάρες, κι ούτε γι' άλλες
γυναίκες πάµε, που θα ταίριαζε να παντρευτεί ο καθείς µας.»
Κι ο γνωστικός γυρνά Τηλέµαχος κι απηλογιά του δίνει:
«Ευρύµαχε και σεις επίλοιποι περίλαµπροι µνηστήρες,
 δεν πέφτω πια γι' αυτά στα πόδια σας κι ουδέ τα κουβεντιάζω,
απ' τη στιγµή οι θεοί που τ' άκουσαν και τούτοι οι Αργίτες όλοι.
Μόνο καράβι τώρα κι είκοσι συντρόφους δώσετε µου,
για να µε παν µακριά αρµενίζοντας και πίσω να µε φέρουν
στη Σπάρτη και στην Πύλο λόγιασα να πάω την αµµουδάτη,
 να µάθω αν θα διαγείρει ο κύρης µου, που τόσα χρόνια λείπει'
µήπως βρεθεί κανένας άνθρωπος και ξέρει, για κι ακούσω
λόγο απ' το ∆ία, που απλώνει το άκουσµα πιο γρήγορα στον κόσµο.
Αν τώρα µάθω για τον κύρη µου πως ζει και θα διαγείρει,
θα κάνω υποµονή, κι ας θλίβουµαι, κανένα χρόνο ακόµα.
 Όµως αν µάθω πως απόθανε και πια το φως δε βλέπει,
τότε στα χώµατα διαγέρνοντας της γης της πατρικής µου
µνηµούρι θα του ασκώσω και πολλές θυσίες, καθώς ταιριάζει,
θα του προσφέρω, και τη µάνα µου θα δώσω σε άλλον άντρα.»
Είπε, κι ως κάθισεν, ο Μέντορας, που του άψεγου Οδυσσέα
 σύντροφος ήταν συνοµήλικος, σηκώθηκε µπροστά τους'
εκείνος φεύγοντας το σπίτι του του το µπιστεύτηκε όλο,
ν' ακούει το γέροντα κι αχάλαστο να του φυλάει το βιος του'
και τότε µίλησε καλόγνωµος αναµεσό τους κι είπε:
«Βάλετε αφτί, Θιακοί, στα λόγια µου κι ό,τι σας πω γρικάτε'
 γλυκός αλήθεια και καλόγνωµος να µη βρεθεί πια ρήγας,
µηδέ και δίκιος, που στο χέρι του κρατά βασιλοράβδι,
µόνο να δείχνει πάντα ανέσπλαχνος κι όλο ανοµιές να κάνει,
την ώρα που όλοι τον λησµόνησαν απ' το λαό τον θείο
τον Οδυσσέα,που όντας αφέντευε, του ήταν γλυκός σαν κύρης.
 Εµένα δε µου κακοφαίνεται που οι πέρφανοι µνηστήρες
άνοµα θέλουν οι κακόγνωµοι να κάνουν έργα πάντα'
αυτοί το παίζουν το κεφάλι τους, το σπίτι του Οδυσσέα
µεβιάς χαλνώντας, λογαριάζοντας πως πίσω δε διαγέρνει'
µε το λαό τον αποδέλοιπο θυµώνω, που καθόστε
 αµίλητοι όλοι και δε στρώνετε στα λόγια αυτούς τους λίγους
µνηστήρες, τόσο πλήθος που 'σαστε, να τους ανακρατήστε!»
Κι ο Ληόκριτος, ο γιος του Βυήνορα, του απηλογήθη κι είπε:
«Μέντορα ξέφρενε, θεότρελε, τι λόγια αυτά που κρένεις;
τι τους κεντάς να µας κρατήσουνε; σα δύσκολο το βλέπω
 µε άντρες πολλούς ν' ανοίξεις πόλεµο, για το φαγί σαν είναι.
Ακόµα κι ο Θιακός αν έρχουνταν ατός του εδώ Οδυσσέας
και τους λαµπρούς µνηστήρες έβρισκε να τρων στο αρχονταρίκι'
κι έπαιρνε απόφαση απ' το σπίτι του µεβιάς να τους πετάξει,
λέω δε θα πρόφταινε η γυναίκα του να τον χαρεί, κι ας του 'χει
 λαχτάρα τόση' θα τον έβρισκε σε λίγο αταίριαστος του
χαµός, µε πιότερους αν τα 'βαζε. Μα εσύ σωστά δεν τα 'πες!
Σκορπάτε τώρα ο κόσµος κι όλοι σας τρεχάτε στις δουλειές σας'
για το ταξίδι του 'χει ο κύρης του παλιούς αφήσει φίλους,
τον Αλιθέρση και το Μέντορα  να το γνοιαστούν ετούτοι!
 Μα ακόµα λέω καιρό θα κάθεται, µαντάτα στην Ιθάκη
να καρτερεί, και πάντα ατέλευτος θα µένει ο µισεµός του!»
Έτσι τους µίλησε και σχόλασε τη σύναξη µε βιάση'
σκόρπισε ο κόσµος ο άλλος, σπίτι του γυρνώντας ο καθένας,
και µοναχά οι µνηστήρες τράβηξαν στου ισόθεου του Οδυσσέα.
 Μάκρυνε ωστόσο κι ο Τηλέµαχος, κι ως ήρθε στο ακρογιάλι,
τα χέρια του ένιψε στη θάλασσα και στην Παλλάδα εύκήθη:
«Άκου µε εσύ ο θεός, που φτάνοντας εψές στο αρχοντικό µας
να µπω µε το καράβι µ' έσπρωξες στο ανταριασµένο κύµα,
να πάω να µάθω για τον κύρη µου, που τόσα χρόνια λείπει,
 αν θα διαγείρει' µα ό,τι πρόσταξες το σταµατούν οι Αργίτες,
και πιο πολύ οι µνηστήρες οι άνοµοι στην τόση αδιαντρ πια τους.»
Με τέτοια λόγια δέουνταν τρέχοντας ήρθε η Αθηνά κοντά του,
το διώµα παίρνοντας του Μέντορα, κορµί µαζί και λάλο,
και κράζοντας τον ανεµάρπαστα του συντυχαίνει λόγια:
 «Εδώ κι οµπρός ανάξιος κι άµυαλος, Τηλέµαχε, δε θα 'σαι,
φτάνει µονάχα του πατέρα σου να κλείνεις το κουράγιο,
που ήταν παράξιος λόγια κι έργα του να τα τελεύει πλέρια.
Άν έτσι, η στράτα σου ανωφέλευτη κι ατέλευτη δε θα 'βγει.
Μα αν από τούτον δε γεννήθηκες κι από την Πηνελόπη,
 να καταφέρεις δε φαντάζουµαι τα µελετάς στο νου σου.
Μετριούνται τα παιδιά στα δάχτυλα που µοιάζουν του κυρού τους,
λίγα καλύτερα, τα πιότερα χειρότερα απ' τον κύρη.
Ωστόσο, µια κι ανάξιος κι άµυαλος εδώ κι οµπρός δε θα 'σαι
και µήτε κι η εξυπνάδα σου 'λειψε καθόλου του Οδυσσέα,
 σου µένει ελπίδα ό,τι λογάριασες να βγάλεις ως την άκρη.
Γι' αυτό οι µνηστήρες πια µη γνοιάζεσαι τι λεν και τι λογιάζουν,
οί άνέµυαλοι, που νου δεν έχουνε κι ουδέ ψηφούν το δίκιο'
κι ουδέ που άνανογιοΰνται θάνατο, το µαύρο που σιµώνει
γραφτό τους, να πεθάνουν όλοι τους σε µιαν ηµέρα µέσα.
 Και το ταξίδι τώρα που 'βαλες στα φρένα δε θ' αργήσει'
τι φίλος γονικός και σύντροφος σου στέκω πάντα τέτοιος,
που πλοίο θα σου αρµατώσω γρήγορο και θα 'ρθω αντάµα ατός µου.
Όµως εσύ στο σπίτι πήγαινε και σµίγε τους µνηστήρες,
κι ετοίµασε θροφές και κλείσε τις µες σε δοχεία, και βάλε
 κρασί σε στάµνες, και κριθάλευρο, µεδούλι των ανθρώπων,
σε σάκους µέσα' εγώ στο κάστρο µας να σου µαζέψω τρέχω
γοργά θεληµατάρους συντρόφους' κι ουδέ από την Ιθάκη
µας λείπουν λέω τη θαλασσόζωστη  πα πια , καινούργια  πλήθος
καράβια' απ' όλα το καλύτερο θα σου διαλέξω, κι έτσι,
 σαν το αρµατώσουµε, στης θάλασσας τα πλάτη θ' ανοιχτούµε.»
Είπε η Αθηνά, κι ως ο Τηλέµαχος τη θεία φωνή νογήθη,
πολληώρα στο γιαλό δεν έµεινε' χωρίς καιρό να χάσει,
πήρε το δρόµο για το σπίτι του µε πικραµένα σπλάχνα'
και µες στο αρχοντικό του αντάµωσε τους πέρφανους µνηστήρες
 να γδέρνουν γίδες στον αυλόγυρο, να καψαλίζουν χοίρους.
Κι ως είδε ο Αντίνοος τον Τηλέµαχο, τα γέλια βάζει, κι ήρθε
γραµµή µπροστά του και του µίλησε το χέρι σφίγγοντας του:
«Τηλέµαχε γλωσσά κι απόκοτε, µη συλλογάσαι τώρα
πια άλλο κακό βαθιά στα φρένα σου, µήτε έργο µήτε λόγο'
 τη χάρη κάνε µου κι ως άλλοτε µονάχα τρώγε, πίνε'
κι οι Αργίτες όλα αυτά που γύρεψες  καράβι, λαµνοκόπους
ξεδιαλεχτούς  θα σ'τα τελέψουνε, κι έτσι γοργά θα φτάσεις
στην άγια Πύλο, για τον κύρη σου τον ξακουστό να µάθεις.»
Κι ο γνωστικός γυρνάει Τηλέµαχος κι απηλογιά του δίνει:
 «Αντίνοε, το που λες δε γίνεται, µε σας τους φαντασµένους
να κάθουµαι να τρώγω αµίλητος και να ξεδίνω ανέγνοιος.
∆ε φτάνει που οι µνηστήρες φάγατε πλήθια αγαθά απ' το βιος µου
στα χρόνια µέσα που ήµουν άµυαλο, µικρό παιδάκι ακόµα;
Τώρα που τράνεψα κι ακούγοντας των άλλων τις κουβέντες
 καταλαβαίνω και στα στήθη µου τρανεύει το κουράγιο,
θα κάµω ό,τι µπορώ στου θανάτου τις Λάµιες να σας ρίξω,
στην Πύλο ως θα' µαι για και φτάνοντας ξανά στη χώρα ετούτη.
θα φύγω  η στράτα που αποφάσισα θα γένει δίχως άλλο 
σαν ταξιδιώτης' δεν αξιώθηκα δικούς µου λαµνοκόπους
 και πλοίο µαθές' αυτό λογιάζετε πως σας συφέρνει κάλλιο.»
Είπε, κι αδιάφορα αποτράβηξε το χέρι του απ' το χέρι
του Αντίνοου' κι οι µνηστήρες σύνταζαν στο σπίτι τα τραπέζια
και λόγια αγγιχτικά του πέταγαν και τον αναγελούσαν
κι έτσι φώναζαν απ' τους νιούτσικους τους φαντασµένους κάποιοι:
 «Το χαλασµό µας ο Τηλέµαχος συγκλώθει, κι απ' την Πύλο
την αµµουδάτη παραστάτορες να φέρει λογαριάζει
για κι απ' τη Σπάρτη, αλλιώς δε θα 'δειχνε να πάει λαχτάρα τόση.
Μπορεί να θέλει κι ως την Εφύρα την παχιοχωµατούσα
να πάει, φαρµακεµένα βότανα να κουβαλήσει εκείθε
 και να τα ρίξει στο κροντήρι µας, να µη γλιτώσει ουτ' ένας!»
Κι έλεγαν άλλοι από τους νιούτσικους τους φαντασµένους τέτοια:
«Κι αυτός ποιος ξέρει αν στο ταξίδι του, δεν παραδείρει κι' έβρει
αλάργα απ' τους δικούς του θάνατο, καθώς τον Οδυσσέα 
για να πληθύνουν έτσι οι κόποι µας' τι όλο το βιος του τότε
 θα το µοιράζαµε' θα δίναµε στη µάνα του µονάχα
και σ' όποιον ταίρι θα την έπαιρνε το σπίτι να κάθονται.»
Λέγαν, µα αυτός στο αψηλοτάβανο του κύρη του κελάρι
κατέβη το φαρδύ, κεί που 'κρυβε χρυσάφι στοιβαγµένο
και λάδι ευωδιαστό και χάλκωµα, και ρούχα στις κασέλες'
 κι ήταν πιθάρια για γλυκόπιοτο, πάλω κρασί, στηµένα
γραµµή, γεµάτα άνεροκόπητο, θεϊκό πιοτό, στον τοίχο
δίπλα άναγέρνοντας, αν γύριζε στο σπίτι του ο Οδυσσέας
µετά από τόσα πάθη κάποτε. Μια πόρτα το κελάρι
σφαλνούσε µε διπλά πορτόφυλλα, καλαρµοσµένη, στεριά'

και µια κελάρισσα νυχτόηµερα βρισκόταν έκεϊ µέσα
και φύλαε' το µυαλό της έκοβε καλά µαθές  η Ευρύκλεια,
που ήταν αγγόνα του Πεισήνορα και του Ώπα κόρη' τούτη
τότε ο Τηλέµαχος φωνάζοντας της είπε στο κελάρι:
«Νένα, τις στάµνες, έλα, γέµισε κρασί γλυκό, και να 'ναι
 απ' τα κρασιά µας το καλύτερο, µετά απ' αυτό που κρύβεις
για το θεϊκό Οδυσσέα, τον άµοιρο, µε την ελπίδα πάντα
πως θα 'ρθει κάπουθε ξεφεύγοντας τις Λάµιες του θανάτου.
Να µου γεµίσεις στάµνες δώδεκα, να τις βουλώσεις όλες,
και σε δερµάτια κριθαράλευρο καλοραµµένα βάλε'
 είκοσι µόδια να 'ναι θα 'θελα καλαλεσµένο αλεύρι'
κι όλα σε µια γωνιά συµµάζω τα, και µόνο εσύ να ξέρεις'
και θά'ρθω ατός µου µε το σούρουπο να τα σηκώσω, τότε
που θ' ανεβεί στο ανώγι η µάνα µου, να θυµηθεί του γύπνου.
Στη Σπάρτη και στην Πύλο ελόγιασα να πάω την αµµουδάτη,
 Αν κάπου ακούσω για τον κύρη µου, το πότε θα διαγείρει.»
Είπε κι ευτύς η Ευρύκλεια η βάγια του το µοιρολόι κινούσε,
και µες στα κλάµατα ανεµάρπαστα του συντυχαίνει λόγια:
«Ο λογισµός αυτός πως πέρασε, παιδί µου, απ' το µυαλό σου;
Στης γης τα µάκρη πως στοχάζεσαι να φύγεις τώρα, που 'σαι
 αγαπηµένος και µονάκριβος; Εκείνος, ο Οδυσσέας
ο αρχοντογέννητος, πια χάθηκε σε αλλόξενους ανθρώπους!
Μα τούτοι, ευτύς ως δουν πως έφυγες, κακά στο νου θα βάλουν,
για να χαθείς µε δόλο, κι έπειτα το βιος σου θα µοιράσουν.
Μείνε λοιπόν εδώ, τα πλούτη σου να χαίρεσαι' ποιος λόγος
 να τυραννιέσαι παραδέρνοντας µες στ' άκαρπα πελάγη;»
Κι ο γνωστικός γυρνάει Τηλέµαχος κι απηλογιά της δίνει:
«Νένα, κουράγιο! και δεν έγινε χωρίς θεός να θέλει
ο λογισµός αυτός' µα ορκίσου µου πως λόγο δε θα κάνεις
στη µάνα µου, πριν µέρες έντεκα καν δώδεκα περάσουν,
 ξον αν το µάθει πως εµίσεψα και µε γυρέψει ατή της'
δε θέλω τ' όµορφό της πρόσωπο µε θρήνους ν' αφανίζει.»
Αυτά είπε, κι άµωσε η γερόντισσα τον όρκο το µεγάλο
στους αναιώνιους' κι όπως άµωσε και τέλεψε τον όρκο,
χωρίς καιρό να χάσει του 'βαλε κρασί στις στάµνες µέσα,
 και κριθαράλευρο σε δέρµατα καλοραµµένα βάνει.
Κινούσε ωστόσο κι ο Τηλέµαχος να σµίξει τους µνηστήρες.
Τότε η Αθηνά, η θεά η γλαυκόµατη, στοχάστηκε άλλα πάλε'
πήρε την όψη του Τηλέµαχου και κίνησε να τρέχει,
κι όσους στο κάστρο µέσα αντάµωνε τους έσπρωχνε έναν έναν,
 βραδιάζοντας στο γοργοτάξιδο να µαζωχτούν καράβι.
Κι απ' το Νοήµονα, τον έµνοστο του Φρόνιου γιο, ζητούσε
γοργό καράβι, κι ολοπρόθυµα της το 'ταξεν εκείνος.
Κι ως πήρε ο γήλιος και βασίλεψε κι ισκιώσαν όλοι οι δρόµοι,
το πλοίο το γρήγορο στη θάλασσα τραβώντας το αρµατώνει
 µε όσα τα πλοία τα καλοκούβερτα για ν' αρµενίσουν θέλουν
µετά το δένει στο ακρολίµανο' κι οι αρχοντικοί συντρόφοι
σε λίγο εκεί µονοσυνάχτηκαν απ' τη θεά σπρωγµένοι.
Τότε η Αθηνά, η θεά η γλαυκόµατη, στοχάστηκε άλλα πάλε'
γοργά για το παλάτι εκίνησε του θεϊκού Οδυσσέα
 και τους µνηστήρες, καθώς έπιναν, πλανεύει χύνοντας τους
ύπνο γλυκό, κι από τα χέρια τους οι κούπες χάµω έπεσαν.
Κι αυτοί πολληώρα δεν εκάθισαν να κοιµηθούν κινούσαν στο κάστρο
εδώ κι εκεί' τους έκλεινε µαθές τα µάτια ο γύπνος.
Αµέσως η Αθηνά η γλαυκόµατη την όψη και το λάλο
 πήρε του Μέντορα, και φώναξεν απ' το καλοχτισµένο
το αρχοντικό να βγει ο Τηλέµαχος, κι αυτά τα λόγια του 'πε:
«Κιόλα οι σύντροφοί σου, Τηλέµαχε, κάθονται στα κου πια τους
κι ώρα την ώρα το ξεκίνηµα προσµένουν το δικό σου.
Πάµε λοιπόν, απ' το ταξίδι µας να µη χασοµερούµε.»

Έτσι η Αθηνά Παλλάδα εµίλησε και µπήκε οµπρός στο δρόµο
γοργά, κι αυτός ξοπίσω ακλούθηξε των θείων ποδιών τ' αχνάρια.
Κι αφού κατέβηκαν στη θάλασσα και στο καράβι, βρήκαν
στο ακρόγιαλο τους µακροµάλληδες να καρτερούν συντρόφους.
Και τότε ο αντρόκαρδος Τηλέµαχος τους µίλησε έτσι κι είπε:
 «Συντρόφοι, οµπρός, να κουβαλήσουµε τις ζωθροφές' στο σπίτι
όλες είναι έτοιµες' δεν το 'µαθε µηδέ κι η µάνα µου η ίδια,
κι από τις δούλες µια είναι που άκουσε το λόγο αυτό µονάχα.»
Ως είπε τούτα, οµπρός ετράβηξε, κι οι επίλοιποι ακλουθούσαν
κι όλα µετά στο καλοκούβερτο καράβι κουβαλώντας
 τ' απίθωσαν, ο γιος ως πρόσταζε του αντρόκαρδου Οδυσσέα.
Κι ανέβη στο άρµενο ο Τηλέµαχος την Αθηνά ακλουθώντας'
στου πλοίου την πρύµνη εκείνη εκάθισε, κι ως κάθισε κοντά της
κι ο θείος Τηλέµαχος, οι σύντροφοι ξελύσαν τις πρυµάτσες.
Μετά κι εκείνοι απάνω πήδησαν και στα ζυγά κάθισαν
 και πρίµο αγέρα η γαλανόµατη τους έστελνε Παλλάδα,
πονέντε δυνατό, στο πέλαγο που αχούσε το κρασάτο.
Τότε ο Τηλέµαχος τους συντρόφους φωνάζοντας προστάζει
τα σύνεργα να πιάσουν, κι άκουσαν τους ορισµούς του εκείνοι'
το ελάτινο κατάρτι εστύλωσαν, στο τρύπιο µεσοδόκι
 ορθό περνώντας το, κι ως το 'δεσαν µε τα σκοινιά στην πλώρη,
το άσπρο πανί µε τα καλόστριφτα λουριά ψηλά εσηκώσαν.
Κι ο αγέρας το πανί τους φούσκωνε, και στην καρένα γύρα
του πλοίου που επέτα αλικοπόρφυρο το κύµα βαριαχούσε'
κι αυτό πετούσε απά στα κύµατα, τελεύοντας τη στράτα.
 Κι ως δέσαν τα πανιά στο γρήγορο, το µελανό καράβι,
πήραν κροντήρια τότε κι έστησαν, κρασί ξεχειλισµένα,
και χύναν στάλες στους αθάνατους θεούς, τους αναιώνιους,
και πάνω απ' όλους στη γλαυκόµατη του ∆ία τη θυγατέρα.
Κι όλη τη νύχτα και τ' αχάραγα δροµούσε το καράβι.
Οµήρου Οδύσσεια  γ
Μετάφραση Ν. Καζαντζάκη  Ι. Κακριδή
 Την όµορφη τη λίµνη αφήνοντας, στα ολόχαλκα τα ουράνια
πρόβαλε ο γήλιος, στους αθάνατους το φως του να χαρίσει
και στους θνητούς, στα πολυκάρπιστα της γης χωράφια απάνω'
και τούτοι έφταναν στην καλόχτιστη την Πύλο, του Νηλέα
 το κάστρο' εκεί στην ώρα επρόσφερναν θυσίες στον Κοσµοσείστη
το γαλαζόχαιτο κατάµαυρους στο περιγιάλι ταύρους.
Σ' εννιά σειρές κάθονταν όλοι τους  σειρά και πεντακόσιοι 
κι οµπρός στην καθεµιά τους κοίτουνταν εννιά σφαγµένοι ταύροι.
Κι απάνω που 'χαν φάει τα σπλάχνα τους και τα µεριά θα καίγαν
 στον Ποσειδώνα, εκείνοι ετράβηξαν γραµµή για το λιµάνι,
και τα πανιά µαΐναραν του άρµενου, το άραξαν κι όξω βγήκαν
κι ως βγήκε απ' το άρµενο ο Τηλέµαχος, την Αθηνά ακλουθώντας,
πρώτη η Αθηνά, η θεά η γλαυκόµατη, το λόγο επήρε κι είπε:
«Τηλέµαχε, η ντροπή τον τόπο της δεν έχει εδώ καθόλου'

για τούτο και το πέλαο διάβηκες, τον κύρη σου να µάθεις
ποιο χώµα εβρέθη και τον σκέπασε και ποια τον βρήκε µοίρα.
Μον' έλα, τράβα οµπρός στο Νέστορα γραµµή τον αλογάρη,
ποια τάχα η γνώµη του να µάθουµε, που µες στα στήθη κρύβει,
και µοναχός σου παρακαλά τον να πει την πάσα αλήθεια'
 του περισσεύει η γνώση, ψέµατα δε θα σου πει καθόλου.»
Κι ο γνωστικός γυρνάει Τηλέµαχος κι απηλογιά της δίνει:
«Μέντορα, πως να πάω; σιµώνοντας πως να µιλήσω πρώτος;
σε γνωστικές κουβέντες άµαθος, το ξέρεις, είµαι ακόµα,
και να ρωτάει ντροπή 'ναι ο νιούτσικος το γεροντότερο του.»
 Τότε η Αθηνά, η θεά η γλαυκόµατη, γυρνώντας του αποκρίθη:
«Άλλα µονάχος σου, Τηλέµαχε, θα στοχαστείς, και γι' άλλα
κάποιος θεός θα δώσει φώτιση στο νου σου' δε γεννήθης
λέω κι ουδέ τράνεψες, οι αθάνατοι χωρίς να το θελήσουν!»
Έτσι η Αθηνά η Παλλάδα µίλησε, και µπήκε οµπρός στο δρόµο
 γοργά, και πίσω αυτός στ' αχνάρια της ερχόταν, ως που φτάσαν
κει που οι Πυλιώτες είχαν σύναξη και θρόνιαζαν καθόταν
µε τους υγιούς του εκεί κι ο Νέστορας, κι ολόγυρα οι συντρόφοι
ψηναν τα κρέατα, κι άλλα σούβλιζαν και σύνταζαν το γιόµα.
Βλέποντας ξένους τρέξαν όλοι τους και τους καλωσόριζαν,
 και τους χαλνούσαν, στο τραπέζι τους κι εκείνοι να καθίσουν.
Ο γιος του Νέστορα, ο Πεισίστρατος, ήταν ο πρώτος που 'ρθε
κοντά τους κι έσφιξε το χέρι τους, και δίπλα στο τραπέζι
σε πευκιά µαλακά τους κάθισε, στον αδερφό του δίπλα
το Θρασυµήδη, και στον κύρη του, στου ακρόγιαλου τον άµµο'
 τους µοίρασε απ' τα σπλάχνα κι έβαλε κρασί µετά σε κούπα
µαλαµατένια, κι έτσι µίλησε, την Αθηνά πιο πρώτα,
του ∆ία την κόρη, χαιρετίζοντας, του βροντοσκουταράτου:
«Και συ δεήσου, αν θέλεις, ξένε µου, στο ρήγα Ποσειδώνα'
δικιά του είναι η θυσία που βρήκατε στον ερχοµό σας τώρα.
 Κι όταν κρασί σταλάξεις κι ευκηθείς, καθώς το συνηθάµε,
δώσε την κούπα το γλυκόπιοτο κρασί µετά σε τούτον,
σταλιές να κάµει' τους αθάνατους κι αυτός θ' ανακαλιέται,
λογιάζω' τι οι θνητοί έχουν όλοι τους απ' τους θεούς ανάγκη.
Ωστόσο είναι πιο νιος, τα χρόνια του σαν τα δικά µου θά'ναι,
 γι' αυτό και σένα εγώ πρωτύτερα τη χρυσή κούπα δίνω.»
Είπε, την κούπα το γλυκόπιοτο κρασί προσφέρνοντάς της'
και χάρηκε η Αθηνά του φρόνιµου, του δίκιου αντρός τον τρόπο,
τη χρυσή κούπα πρώτα που 'δωκε σε κείνη από τους δυο τους,
κι ευτύς µε θέρµη ανακαλέστηκε το ρήγα Ποσειδώνα:

«Της γης ο κύβερνος, επάκουσε την προσευχή µας τώρα
και µην αρνιέσαι τα που θέλουµε να γίνουν, Ποσειδώνα'
και πρώτα χάριζε στο Νέστορα και στους υγιούς του δόξα'
τους άλλους τους Πυλιώτες έπειτα για την τρανή θυσία
που σου πρόσφεραν µε µια αντίχαρη γλυκιά ξεπλέρωσέ τους.
 Κι εγώ για δώσε κι ο Τηλέµαχος, πριν φύγει, να τελέψει
ό,τι µας έσπρωξε µε το άρµενο το µαύρο εδώ να 'ρθούµε.»
Έτσι η θεά δεόταν, µόνη της τα τέλευε όµως όλα.
Κι ως στου Οδυσσέα το γιο παράδωκε τη δίγουβη ώρια κούπα,
µε τη σειρά του κι ο Τηλέµαχος στον Ποσειδώνα ευκήθη.
 Κι αυτοί τ' απανωψάχνια ως έψησαν κι απ' τη φωτιά τα σύραν,
τα κόψαν µερτικά και κάθισαν σε αρχοντικό τραπέζι.
Και σύντας του πιοτού θαράπεψαν και του φαγιού τον πόθο,
τους µίλησε ο γερήνιος Νέστορας ο αλογολάτης πρώτος:
«Τώρα θαρρώ ταιριάζει πιότερο, που ευφράθηκαν το γιόµα,
 να τους ρωτήσουµε να µάθουµε σαν ποιοί 'ναι οι ξένοι που 'ρθαν.
Ξένοι, πούθε έρχεστε αρµενίζοντας στης θάλασσας τις στράτες;
Ποιοί 'στε; δουλειά καµιά µην έχετε; για τριγυρνάτε ως λάχει,
σαν τους κουρσάρους, µες στα πέλαγα που τριγυρνούν και φέρνουν
κακά στον άλλο κόσµο, παίζοντας την ίδια τη ζωή τους;»
 Κι ο γνωστικός γυρνάει Τηλέµαχος κι απηλογιά του δίνει
κουράγιο παίρνοντας, τι του 'δινεν η ίδια η θεά κουράγιο
στα φρένα, για τον κύρη που 'λειπε τι απόγινε να µάθει,
µαζί για ν' ακουστεί περίλαµπρο στον κόσµο τ' όνοµά του:
«Γιε του Νηλέα, ρηγάρχη Νέστορα, των Αχαιών η δόξα,
 ρωτάς να µάθεις ποιος ο τόπος µας' να σου το µολογήσω:
απ' την Ιθάκη εµείς ερχόµαστε, κάτω απ' του Νήου τη ρίζα,
κι είναι δουλειά δικιά µου που' ρχοµαι, δεν είναι του λάου µου'
ψάχνω ένα λόγο για τον κύρη µου ν' ακούσω, αν κάπου απλώνει,
για το θεϊκό, τον καρτερόψυχο τον Οδυσσέα, που λένε
 των Τρωών το κάστρο πως επάτησε µαζί σου πολεµώντας.
Για όλους τους άλλους, που αντροπάλευαν στους Τρώες ενάντια τότε,
ο ανήλεος θάνατος κατέχουµε που βρήκε τον καθένα.
Μα εκείνου ο θάνατος είναι άγνωρος, τον κρύβει ο γιος του Κρόνου!
Που τόνε βρήκε ο Χάρος, σίγουρα να πει κανείς δεν ξέρει,

αν κάπου στη στεριά τον σκότωσαν άνθρωποι αντίµαχοι του,
για αν χάθη στα πελάη, στα κύµατα της Αµφιτρίτης µέσα.
Γι' αυτό και φτάνω εδώ, στα γόνατα να σου προσπέσω, αν θέλεις
το µαύρο του χαµό να µου 'λεγες, µε τα δικά σου µάτια
αν τον αντίκρισες για αν άκουσες λόγο αλλουνού, που κόσµο
 είχε γυρίσει, τι η µητέρα του τρισάµοιρο τον γέννα.
Μα από συµπόνεση στα πάθη µου τα λόγια µη γλυκάνεις,
µόνο όπως τα 'δες µε τα µάτια σου, σωστά µολόγα µου τα.
Ο κύρης µου, ο Οδυσσέας ο αντρόκαρδος, αν σου 'χε τάξει κάτι
στων Τρωών τη χώρα, εκεί που βάσανα τραβήξατε περίσσια
 οι Αργίτες όλοι, και σ' το τέλεψε µε λόγια για µε πράξη,
αυτά, παρακαλώ, θυµίσου τα και την αλήθεια πες µου.»
Κι ο αλογατάς, γερήνιος Νέστορας απηλογιά του δίνει:
«Φίλε, τα πάθη σα µου θύµισες, που εµείς στη χώρα εκείνη,
των Αχαιών οι γιοί, τραβήξαµε, µε αλύγιστο κουράγιο
 πότε στο πέλαο το αχνογάλαζο µε τα καράβια ολούθε,
όπου ο Αχιλλέας τραβούσε, πίσω του για κούρσα τριγυρνώντας 
και πότε ολόγυρα χτυπιόµαστε στου Πρίαµρυ του ρηγάρχη
το µέγα κάστρο, όπου σκοτώθηκαν οι πιο αντρειανοί µας όλοι'
κει πέρα ο µέγας Αίαντας κοίτεται, κει πέρα κι ο Αχιλλέας,
 εκεί κι ο Πάτροκλος, στη φρόνεση που ίδια θεός λογιόταν,
εκεί κι ο γιος µου εµένα, κι άψεγος µαζί και παλικάρι,
ο Αντίλοχος, πιο απ' όλους γρήγορος κι από τους πιο αντρειωµένους.
Βάσανα κι άλλα εκεί τραβήξαµε πολλά' µιαν άκρη ως άλλη
και ποιος θνητός θ' αποδυνάζουνταν να τα ιστορήσει τάχα;
 Και πέντε κι έξι χρόνια να 'µενες εδώ, να µάθεις πόσα
σύραν οι Αργίτες οι αρχοντόγεννοι στα ξένα εκεί τυράννια,
δε θα βαστούσες, µόνο θα 'φευγες βαργεστισµένος πίσω.
Χρόνους εννιά κακά τους κλώθαµε µε χίλιους µύριους δόλους
µοχτώντας, και µε χίλια βάσανα µας φέρνει ο ∆ίας στο τέλος.
 Εκεί ο Οδυσσέας ο αρχοντογέννητος µας ενικούσεν όλους
στη µάζωξη, γι' αυτό δεν τα 'βαζε κανείς ποτέ µαζί του'
τι χίλιους µύριους δόλους κάτεχεν ο κύρης σου  αν αλήθεια
είσαι δικός του γιος' θαµάζουµαι που σε αντικρίζω οµπρός µου!
Μοιάζουν τα λόγια σας, δε θά'λεγε κανείς πως θα µπορούσε
 τόσο πρεπούµενα ένας νιούτσικος να µας µιλήσει λόγια.
Εκεί ο Οδυσσέας κι εγώ δεν είχαµε ποτέ µαθές δυο γνώµες,
να βουλευτούν όντας συνάζουνταν οι Αργίτες για οι γερόντοι'
µια µόνο γνώµη οι δυο µας είχαµε, να πούµε στους Αργίτες
πως θα γινόταν το καλύτερο, µε γνώση και µε κρίση.

Μα πια του Πρίαµου σαν πατήσαµε το απόγκρεµο το κάστρο
κι ένας θεός ανεµοσκόρπισε τ' αργίτικα καράβια,
ήταν ο ∆ίας που διαλογίστηκε φαρµάκι να µας κάνει
το γυρισµό' τι όλοι δε φάνηκαν και γνωστικοί και δίκιοι
γι' αυτό πολλοί από την ανήµερη της τρανοκυρουδάτης
 γλαυκόµατης θεάς τη µάνητα κακά απόλαψαν τέλη,
που σήκωσε διχόνοια ανάµεσα στους δυο τους γιους του Ατρέα.
Τους Αχαιούς αυτοί σε σύναξη µαζί εκαλνούσαν όλους,
άπρεπα, αστόχαστα, σαν έγερνε πια να βουτήξει ο γήλιος,
κι οι γιοι των Αχαιών µαζώνουνταν πιωµένοι, ζαλισµένοι.
 Κι εκείνοι έλεγαν τι τους ήθελαν και τους µονοσυνάξαν
πρώτα ο Μενέλαος σε όλους φώναζε τους Αχαιούς να πάρουν
στη ράχη την πλατιά της θάλασσας του γυρισµού τη στράτα'
όµως αυτό στον Αγαµέµνονα δεν άρεσε καθόλου'
να τους κρατήσει ακόµα γύρευε, θυσίες τρανές να κάνει,
 της Αθηνάς τον άγριο θέλοντας θυµό να µαλακώσει 
ο ανέµυαλος! κι ουδέ το κάτεχε πως δε θα τον ακούσει'
τι εύκολα η γνώµη των αθάνατων θεών δε µεταλλάζει.
Έτσι εστεκόνταν, συναλλήλως τους βαριά πετώντας λόγια
εκείνοι οι δυο τους' και πετάχτηκαν οι Αργίτες οι αντρειωµένοι
 µε αλαλητό βαρύ και χώρισαν στα δυο κι αυτών οι γνώµες.
Τη νύχτα τούτη κοιµηθήκαµε κακά στο νου λογιώντας
ο ένας του άλλου, τι ο ∆ίας µας έριχνε σε παιδεµούς µεγάλους'
σαν έφεξε, οι µισοί στη θάλασσα τραβούµε τα καράβια,
και τις βαθύζωνες φορτώνουµε γυναίκες και τα κούρσα'
 µα το µισό στρατό τον κράτησαν να µείνει για την ώρα
στο γιο του Ατρέα τον Αγαµέµνονα κοντά, το στρατολάτη.
Οι άλλοι µπαρκάροντας κινήσαµε, κι αυτά γοργά αρµένιζαν,
τι ένας θεός µπροστά µας έστρωνε τα τρίσβαθα πελάγη.
Μόλις αράξαµε στην Τένεδο, για τους θεούς θυσίες
 προσφέραµε, να πάµε σπίτια µας' µα ο ∆ίας δεν είχε ακόµα
συγκλίνει ο ανέσπλαχνος, µον' άσκωσε κακιά ξανά διχόνοια.
Άλλοι τα πλοία τα δραπανόγυρτα γυρνούν και φεύγουν πίσω
µε κεφαλή τον πολυµήχανο, λιοντόκαρδο Οδυσσέα,
ξανά τη χάρη του Αγαµέµνονα, του γιου του Ατρέα, να κάµουν.
 Μα εγώ κινούσα µε όλα τ' άρµενα που µ' είχαν ακλουθήξει,
τι το 'βλεπα, ο θεός πως άµετρα µας µελετούσε πάθη.
Τραβούσε του Τυδέα κι ο αντρόκαρδος υγιός µε τους συντρόφους.
Αργά ο ξανθός Μενέλαος πίσω µας κινούσε, και στη Λέσβο
να µελετούµε µας επέτυχε το µακρινό ταξίδι:
 πάνω απ' της Χίος να ταξιδέψουµε το βραχονήσι τάχα,
µετά και τα Ψαρά ν' αφήσουµε ζερβιά µεριά, για µήπως
κάτω απ' τη Χίο και πλάι στο Μίµαντα τον ανεµοδαρµένο;
Απ' το θεό καθώς ζητήσαµε σηµάδι, εκείνος δίνει
κι έλεε, γραµµή το πέλαο σκίζοντας κατά την Εύβοια πλώρη
 να βάλουµε, για να γλιτώσουµε τις συφορές που έρχονταν.
Κι όπως αγέρι πρίµο ασκώθηκε, µε βιάση τ' άρµενά µας
τις ψαροθρόφες στράτες διάβαιναν, ως που τη νύχτα άραξαν
στη Γεραιστό, και τότε κάψαµε µεριά στον Ποσειδώνα
ταυριών πολλά, που πια τα πέλαγο διαβήκαµε το µέγα.
 Είχαν περάσει µέρες τέσσερεις, µπρος στο Άργος σαν άραξαν
του αλογατά ∆ιοµήδη οι σύντροφοι τα ισόβαρα καράβια'
κι εγώ κατά την Πύλο αρµένιζα γραµµή, κι ουδέ κι ο πρίµος
έπεφτε αγέρας, που, ως κινούσαµε, µας είχε ο θεός ασκώσει.
Έτσι έφτασα, παιδί µου, ανήξερος' για κείνους τους Αργίτες,
 ποιοι τους γλίτωσαν, ποιοί τους χάθηκαν, καθόλου δεν κατέχω'
µον' ό,τι µέσα στο παλάτι µου καθούµενος µαθαίνω
θα σου ιστορήσω, ως ειν' πρεπούµενο, χωρίς να σου το κρύψω:
Οι Μυρµιδόνες, λένε, γύρισαν καλά οι κονταροµάχοι,
που ο τιµηµένος γιος τους όριζε του αντρόψυχου Αχιλλέα'
 καλά κι ο Φιλοχτήτης, ο άτροµος υγιός του Ποία, γυρνούσε'
κι ο Ιδοµενέας µ' όλους τους συντρόφους που 'χαν σωθεί απ' τις µάχες
στην Κρήτη εδιάγειρε κι η θάλασσα κανένα δεν του πήρε.
Μα για το γιο του Ατρέα θ' ακούσατε και σεις, κι ας ζείτε αλάργα,
πως γύρισε και πως ο θάνατος ο ανήλεος απ' το χέρι
 τον βρήκε του Αίγιστου' µα πλέρωσε πολύ βαριά και τούτος!
Αλήθεια, είναι καλό πεθαίνοντας υγιό ν' αφήνεις πίσω'
κι εκείνος το φονιά του κύρη του το δολερό γδικήθη
τώρα, τον Αίγιστο, που σκότωσε τον αντρειανό του κύρη.
Και συ, καλέ,  θωρώ τη χάρη σου µαθές και την αντρεία σου 
 κάµε κουράγιο, που κι οι ερχόµενες γενιές να σε δοξάζουν.»
Κι ο γνωστικός γυρνάει Τηλέµαχος κι απηλογιά του δίνει:
«Γιε του Νηλέα, ρηγάρχη Νέστορα, των Αχαιών η δόξα,
κείνος περίκαλα γδικιώθηκε, κι οι Αργίτες τ' όνοµά του
θα διαλαλούν, που κι οι µελλούµενοι να τον θυµούνται άνθρωποι.

Να 'ταν οι αθάνατοι να µ' έζωναν µε τόση αντρεία και µένα,
να πάρω γδικιωµό απ' τους άνοµους, αδιάντροπους µνηστήρες,
που δε µε λογαριάζουν κι άδικες δουλειές ο νους τους βάζει!
Τύχη οι θεοί για µε δεν έκλωσαν παρόµοια  µήτε εµένα
µήτε του κύρη µου, υποτάζουµαι λοιπόν, κι ας τυραννιέµαι.»
 Κι ο αλογατάς γερήνιος Νέστορας απηλογιά του δίνει:
«Παιδί µου, µια και τ' αναθίβανες και µου µιλείς για τούτα,
ακούω να λεν πολλοί τη µάνα σου πως τη ζητούν µνηστήρες,
και συφορές µες στο παλάτι σου συγκλώθουν άθελα σου.
Πες µου, το θέλεις κι υποτάζεσαι; για µήπως µες στη χώρα,
 θεού φωνή ακλουθώντας, όχτρητα για σένα νιώθει ο κόσµος;
Μπορεί κι αυτός να 'ρθεϊ, τις άνοµες να γδικιωθεί δουλειές τους,
ποιος ξέρει, µοναχός του κάποτε, µπορεί κι οι Αργίτες όλοι.
Να 'ταν αγάπη τόση να 'δειχνε για σένα η Γλαυκοµάτα,
καθώς τον ξακουσµένο εγνοιάζουνταν τότε Οδυσσέα στη χώρα
 µακριά των Τρωών, εκεί που σέρναµε καηµούς οι Αργίτες πλήθος!
Θεούς που ν' αγαπούν ξεφάνερα τόσο πολύ, ως εκείνον
παράστεκε η Αθηνά ξεφάνερα, δεν έχω ιδεί ποτέ µου.
Και σένα τόσο τώρα αν γνοιάζουνταν κι αγάπη σου 'δειχνε όµοια,
πολλοί θαρρώ από κείνους θα 'βγαζαν το γάµο από το νου τους.»
 Κι ο γνωστικός γυρνάει Τηλέµαχος κι απηλογιά του δίνει:
«Όχι! σωστά δε θα 'βγουν, γέροντα, τα λόγια σου, φοβούµαι'
είπες µεγάλο λόγο, σάστισα' καµιά δεν έχω ελπίδα,
ακόµα κι οι θεοί να το 'θελαν, ό,τι είπες πως θα γένει.»
Γυρνώντας η Αθηνά, η γλαυκόµατη θεά, του απηλογήθη:
 «Ποιος λόγος σου 'φυγε, Τηλέµαχε, της δοντωσιάς το φράχτη;
Κι από µακριά ο θεός ανέκοπα γλιτώνει τον που θέλει.
Κάλλια έχω εγώ περίσσια βάσανα να πάθω, πριν διαγείρω
στο σπίτι µου, τη µέρα κάποτε να ιδώ του γυρισµού µου,
παρά φτασµένος µπρος στο τζάκι µου να πέσω, σαν του Ατρέα το γιο,
 που εχάθη απ' της γυναίκας του και του Αίγιστου το δόλο.
Μα αλήθεια απ' τον κοινό το θάνατο µηδέ οι θεοί µπορούνε
έναν θνητό να τον γλιτώσουνε, κι ας του 'χουν όση αγάπη,
σαν θα τον πάρει ο ανήλεος θάνατος και τον ξαπλώσει χάµω.»
Και τότι ο γνωστικός Τηλέµαχος του απηλογήθη κι είπε
 «Να µην τα µελετούµε, Μέντορα, κι ας µας πικραίνουν τόσο!
Πια δε γυρίζει εκείνος, σίγουρα' τον έχουν παραδώσει
κιόλας οι αθάνατοι στο θάνατο και στου χαµού τη µοίρα.
Μα από το Νέστορα άλλο θα 'θελα ν' ακούσω και να µάθω'
τι η µυαλωµένη, δίκια κρίση του το ταίρι της δεν έχει'
 ακούω να λένε πως βασίλεψε σε τρεις γενιές ανθρώπων,
και µου φαντάζει σαν αθάνατος, καθώς τον αντικρίζω.
Γιε του Νηλέα, τρανέ µου Νέστορα, την πάσα αλήθεια πες µου:
ο πρωταφέντης Αγαµέµνονας, ο γιος του Ατρέα, πως χάθη;
και που ήταν ο Μενέλαος; ο Αίγιστος ο δολερός ποιόν τάχα
 του 'κλωσε θάνατο και σκότωσε πολύ καλύτερο του;
Εκείνος µπας κι άλλου παράδερνε και δε βρισκόταν στο Άργος
το αχαϊκό, κι ο άλλος θαρρεύτηκε και τέλεψε το φόνο;»
Κι ο αλογατάς γερήνιος Νέστορας άπηλογιά του δίνει:
«θα σου την πω, παιδί µου, ως γύρεψες, την πάσα αλήθεια τώρα,
 αν και µονάχος τα φαντάστηκες πως γίναν όλα ετούτα.
Αν ο ξανθός Μενέλαος φτάνοντας από της Τροίας τα µέρη
θωρούσε ζωντανό τον Αίγιστο µπροστά του, να σωρώσουν
πάνω στον τάφο του δε θ' άφηνε χώµα χυτό, µονάχα
όρνια και σκύλοι θα τον σπάραζαν στον κάµπο πεταµένο,
 µακριά απ' την πολιτεία, κι Αργίτισσα καµιά δε θα βρισκόταν
να τόνε κλάψει, τέτοιες που 'βαλε φριχτές δουλειές στο νου του'
τι όσο κει πέρα εµείς καθόµαστε και κάναµε περίσσιες
αντραγαθιές, ετούτος ξέγνοιαστος στα αλογοθρόφο το Άργος
να ξελογιάσει του Αγαµέµνονα το ταίρι πολεµούσε.
 Εκείνη πρώτα τέτοιες άπρεπες δουλειές να κάµει αρνιόταν,
τι η Κλυταιµήστρα ήταν αρχόντισσα και δίχως δόλο ο νους της.
Κι είχε έναν τραγουδάρη δίπλα της, που ο γιος του Ατρέα, πριν φύγει
στης Τροίας τα µέρη, να του γνοιάζεται το ταίρι είχε προστάξει.
Μα σύντας των θεών την έδεσε πια η µοίρα κι υποτάχτη,
 τον τραγουδάρη εκείνος έπιασε και σ' ένα ρηµονήσι
των όρνιων να γενεί τον άφησε διαγούµισµα και κούρσος,
και πια θέλοντας του θέλοντας της στο σπίτι του την πήρε'
και στους βωµούς τους άγιους έκαιγε πλήθος µεριά, και πλήθος
ταµένα στους θεούς µαλάµατα κι ανυφαντά κρεµούσε'
 τι να τελέψει πια δεν το 'λπιζε τέτοια δουλειά µεγάλη.
Ωστόσο εµείς µαζί αρµενίζαµε πίσω απ' της Τροίας τα µέρη,
ο γιος του Ατρέα κι εγώ, και νιώθαµε να µας συσµίγει η αγάπη.
Μα σύντας στο άγιο Σούνιο φτάσαµε, στον κάβο της Αθήνας,
ο Φοίβος του Μενέλαου σκότωσε τον τιµονιέρη ξάφνου

απόνετες σαγίτες ρίχνοντας, εκεί που αυτός ακόµα
κρατούσε απ' το καράβι που 'τρεχε στα χέρια του το διάκι 
το Φρόντη, τον υγιό του Ονήτορα' κανείς δεν κάτεχε άλλος
να κυβερνάει καράβι κάλλιο του, σαν ξέσπαζε η φουρτούνα.
Κόβει ο Μενέλαος, όσο αν βιάζουνταν, το δρόµο του, ως να θάψει,
 το σύντροφο του και στον τάφο του νεκροθυσίες να κάµει.
Μα όπως ξανά κινώντας διάβαινε το πέλαο το κρασάτο
κι αντίκρυ στου Μαλιά τ' απόγκρεµα βουνά γοργοπετούσαν
τα βαθουλά καράβια, του 'κλωσεν ο ∆ίας ο µακροβίγλης
πικρό ταξίδι' ξάφνου ξέχυσε στο πέλαο θεριεµένα,
 σαν τα βουνά, πελώρια κύµατα και σφουριχτούς ανέµους.
Εκεί στα δυο τους κόβει κι έριξε µισούς στην Κρήτη απάνω,
στα µέρη που κρατούν οι Κύδωνες, στου Γιάρδανου τους όχτους.
Είναι ένας βράχος στο περίγιαλο, κοφτός κι ορθός, στην άκρη
της Γόρτυνας στο αχνό το πέλαγο, καί στο ζερβί του κάβο
 τρανά ο βοριάς αµπώθει κύµατα προς της Φαιστός τα µέρη 
βράχος µικρός, µα αντέχει κύµατα µεγάλα να τον δέρνουν.
Εκεί, σπρωγµένα από τα ρέµατα, τσάκισαν τα καράβια
στα βράχια απάνω' µόλις πρόφτασαν οι ναύτες να γλιτώσουν.
Μα τ' άλλα πέντε γαλαζόπλωρα καράβια που ξέκοψαν
 ο αγέρας και το ρέµα τα 'φεραν στης Αίγυπτος τα µέρη.
Όσον καιρό ο Μενέλαος µάλαµα και βιος εκεί γυρνώντας
σε αλλόγλωσσους ανθρώπους µάζωνε µε τα πλεούµενα του,
ο Αίγιστος σκάρωνε τις άνοµες δουλειές του στην πατρίδα.
Σα σκότωσε το ρήγα, υπόταξε και το λαό του, κι έτσι
 χρόνους εφτά µες στην πολύχρυση βασίλευε Μυκήνα'
µα πάνω στους οχτώ του πλάκωσε κακό µεγάλο ο Ορέστης
απ' την Αθήνα, και του κύρη του το δολερό σκοτώνει
φονιά, τον Αίγιστο, που σκότωσε τον αντρειανό του κύρη'
και µακαριά, καθώς τον σκότωσε, να φαν οι Αργίτες στρώνει
 για το λαγόκαρδο τον Αίγιστο και τη φριχτή του µάνα.
Την ίδια µέρα κι ο βροντόλαλος Μενέλαος ήρθε τέλος
κι έφερνε βιος πολύ, όσο τ' άρµενα βαστούσαν να σηκώσουν.
Φίλε, και συ µακριά απ' το σπίτι σου πολύ µην τριγυρίζεις
και παρατάς εκεί τα πλούτη σου και µες στο σπίτι σου άντρες
 τόσο ξαδιάντροπους' αλάκερο µπορεί να φαν το βιος σου
µοιράζοντας το, απ' το ταξίδι σου µη βγεις χαµένος έτσι.
Μα στου Μενέλαου θα σε αρµήνευα κι εγώ να πας, το θέλω'
καιρός πολύς µαθές δεν πέρασε που διάγειρε απ' τα ξένα,
από λαούς που δε θα το 'λπιζε κανένας να διαγείρει
 ατός του πίσω, αν τον ξεστράτιζαν φουρτούνες σε πελάγη
τόσο τρανά, που ουδέ πετούµενα να τα διαβούν ως πέρα
µονοχρονίς αποδυνάζουνται' τόσο τρανά είναι κι άγρια.
Σύρε λοιπόν µε το καράβι σου και τους δικούς σου ανθρώπους'
µα αν πάλι θες στεριάς, δε µου 'λειψαν αλόγατα κι αµάξι,
 δε µου 'λειψαν κι οι γιοί, στη στράτα σου να σου σταθούν συντρόφοι
πέρα στη θεία τη Λακεδαίµονα, στου Μενελάου το σπίτι.
Εκεί πια ατός σου παρακάλα τον να πεί την πάσα αλήθεια
του περισσεύει η γνώση, ψέµατα δε θα σου πει καθόλου.»
Όσο µιλούσε, ο γήλιος βούτηξε και πέσανε τ' απόσκια'
 και τότε πήρε η γαλανόµατη θεά Αθηνά το λόγο:
«Τούτα σωστά µας τα 'πες, γέροντα, το δίχως άλλο' τώρα
κρασί να συγκεράστε, κόψετε κι απ' τα σφαχτά τις γλώσσες,
στον Ποσειδώνα για να κάνουµε και στους θεούς τους άλλους
σπονδές, πριν πάµε να πλαγιάσουµε' καιρός να κοιµηθούµε'
 τι πια το φως στα σκότη εχάθηκε, και σε θεών τραπέζι
πολύ να µένουµε είναι αταίριαστο' στα σπίτια µας να πάµε!»
Είπε η Αθηνά, κι αµέσως σύγκλιναν στο λόγο της εκείνοι'
πήραν οι κράχτες και τους έχυναν νερό στα χέρια απάνω,
και τα κροντήρια τα παιδόπουλα πιοτό τα ξεχείλιζαν,
 και σε όλα τα ποτήρια εµοίραζαν, απ' τις σπονδές ν' αρχίσουν,
και στη φωτιά τις γλώσσες έριχναν κι ορθοί κρασί στάλαζαν.
Και σα στάλαξαν, ήπιαν όλοι τους, όσο η καρδιά ποθούσε'
µα ως η Αθηνά µε τον Τηλέµαχο το θεοδιωµατάρη
µαζί στο βαθουλό καράβι τους κινούσαν να διαγείρουν,
 ο Νέστορας τους ανακράτησε κι αυτά µιλώντας είπε:
«Ο ∆ίας ετούτο κι οι άλλοι αθάνατοι θεοί να µη µου δώσουν,
ν' αφήσω στο γοργό να στρέψετε καράβι, ως να 'µουν κάποιος
που τόνε δέρνει η φτωχοπόρεψη κι έχει γυµνό το σπίτι,
κι ουδέ φλοκάτες πια του βρίσκουνται κι ουδέ πολλά κιλίµια,
 στα µαλακά κι αυτός κι οι φίλοι του να πέφτουν να κοιµούνται.
Εγώ όµως έχω και πεντάµορφα κιλίµια και φλοκάτες!
Όσο που ζω, στου πλοίου δε γίνεται τα ξύλα να πλαγιάσει
ο γιος του αντρός που αναθιβάναµε πριν λίγο, του Οδυσσέα.
Μετά, σα µείνουν στο παλάτι µου να κυβερνούν οι γιοί µου,
 αυτοί τους φίλους, όσοι φτάνουνε, θα τους φιλοκονεύουν.»
Γυρνώντας η Αθηνά, η γλαυκόµατη θεά, του απηλογήθη:
«Καλέ µου γέροντα, τα λόγια σου σωστά, και να συγκλίνει,
πρέπει ο Τηλέµαχος' καλύτερη δε βρίσκεται άλλη γνώµη.
Ας πορευτεί λοιπόν αντάµα σου, στο αρχοντικό σας µέσα
 να κοιµηθεί' µα εγώ για τ' άρµενο το µελανό θα φύγω,
για να συχάσω τους συντρόφους µας και να τους πω τι εγίνη'
τι εγώ είµαι ο µόνος κάπως γέροντας που βρίσκεται κοντά τους'
οι άλλοι είναι νιούτσικοι, του άντρόκαρδου Τηλέµαχου τα χρόνια
όλοι τους έχουν, και ταξίδεψαν µαζί απ' αγάπη µόνο.
 Κει πέρα να πλαγιάσω θα 'θελα, στο βαθουλό καράβι,
γι' απόψε' την αυγή στους Καύκωνες τους αντρειανούς θα δράµω,
που µου χρωστούν  µικρό το χρέος τους δεν είναι ουδέ καινούργιο.
Ωστόσο στείλε τον Τηλέµαχο, στο αρχοντικό σου ως ήρθε,
µ' ένα σου γιο και µ' ένα αµάξι σου, και δώσ' του απ' τ' άλογα σου
 τα πιο στο τρέξιµο αλαφρότερα και πιο δυναµωµένα.»
Είπε η Αθηνά, η θεά η γλαυκόµατη, κι ευτύς κινάει και φεύγει'
µε γυπαϊτό παρόµοια' σάστισαν θωρώντας την εκείνοι
να φεύγει' θάµαξε κι ο γέροντας, τα µάτια του ως την είδαν,
κι είπε γυρνώντας στον Τηλέµαχο, το χέρι πιάνοντας του:
 «Φίλε, δειλός κι ανάξιος κάποτε να γίνεις δε φοβούµαι,
µια κι είσαι τόσο νιος κι οι αθάνατοι σου στέκουν στο ταξίδι.
Την Τριτογένεια µπρος µας είχαµε, την κουρσολόγα κόρη
του ∆ία' θεός από τον Όλυµπο δεν ήταν άλλος, όχι!
Αυτή και τον τρανό τον κύρη σου τιµούσε απ' τους Αργίτες.
 Όµως, αφέντρα µου, σπλαχνίσου µας, και δόξα τιµηµένη
δίνε σε µένα και στα τέκνα µου και στο σεµνό µου ταίρι'
και θα σου σφάξω φαρδιοκούτελη, µονόχρονη δαµάλα,
αδάµαστη, που δεν την έβαλαν ακόµη στο ζυγό της'
τέτοια θα σφάξω εγώ, τα κέρατα περιχρυσώνοντάς της».
 Με τέτοια λόγια εκείνος δέουνταν, και σύγκλινε η Παλλάδα'
κι ο αλογατάς γερήνιος Νέστορας  πίσω οι γαµπροί κι οι γιοί του
πήραν το δρόµο στο παλάτι τους ν' ανέβουν το πανώριο.
Και σύντας φτάσαν πια στο ξακουστό του βασι πια αλάτι,
αράδα πάνω σε καθίσµατα και σε θρονιά καθίσαν.
 Και τότε ο Νέστορας για χάρη τους συγκέρναε σε κροντήρι
κρασί γλυκόπιοτο' του το άνοιξε στα έντεκα χρόνια απάνω
τώρα η κελάρισσα ξεσφίγγοντας την κεφαλόδεσή του.
Τούτο ως συγκέρασεν ο γέροντας, κάνει σπονδή κι ευχόταν
στην Αθηνά, του βροντοσκούταρου του ∆ία τη θυγατέρα'

και σα στάλαξαν κι ήπιαν όλοι τους όσο η καρδιά ποθούσε,
ευτύς κίνησαν για το σπίτι του καθένας να πλαγιάσει.
Μα του Οδυσσέα του αρχοντογέννητου τον άξιο γιο κει πέρα
ο αλογατάς γερήνιος Νέστορας σε καλοτρυπηµένη
κλίνη τον κοίµισε, στο αχόλαλο το σκεπαστό του µέσα'
 κι έβαλε πλάι του τον Πεισίστρατο τον αντρειανό να πέσει,
που από τους γιους του ακόµα ανύπαντρος καθόταν στο παλάτι'
ατός του στου αψηλού κοιµήθηκε του παλατιού το βάθος,
εκεί που του' στρωνε το ταίρι του και πλάγιαζε µαζί του.
Κι η Αυγή σα φάνη η πουρνογέννητη και ροδοδαχτυλάτη,
 ο αλογατάς γερήνιος Νέστορας από την κλίνη ασκώθη,
κι ως βγήκεν έξω, πήγε κι έκατσε στα µαγλινά πεζούλια,
που ήταν χτισµένα απ' έξω απ' τις ψηλές του παλατιού του πόρτες κάτασπρα, κι απ' το
λάδι. ξάστραφταν' σε τούτα κι ο Νηλέας
πα πια εκαθόταν, που σοζύγιαζε µε των θεών ο νους του.
 Μα αυτόν τον είχε πάρει ο θάνατος κι είχε διαβεί στον Άδη.
Εκεί καθόταν τώρα ο Νέστορας, των Αχαιών ο πύργος,
κρατώντας το βασιλοράβδι του' τρογύρα εµαζωχτήκαν
όλοι του οι γιοί, την κλίνη αφήνοντας, ο Στράτης κι ο Περσέας
κι ο Εχέφρονας, ξοπίσω κι ο Άρητος κι ο ισόθεος Θρασυµήδης'
 στερνός εσίµωσε ο Πεισίστρατος' φέραν µετά και βάλαν
και το θεόµορφο Τηλέµαχο να κάτσει στο πλευρό του'
κι ο αλογατάς γερήνιος Νέστορας το λόγο επήρε πρώτος:
«Παιδιά µου αγαπηµένα, γρήγορα να γένει η πεθυµιά µου,
για να γλυκάνω απ' τους αθάνατους την Αθηνά πιο πρώτα,
 που πρόβαλε µπροστά στα µάτια µου στο θείο λαµπρό τραπέζι.
Οµπρός, ας πάει στον κάµπο κάποιος σας για τη δαµάλα, να 'ρθει
µιαν ώρα αρχύτερα, κι ως έρχεται, να τη λαλεί ο βουκόλος.
Άλλος στου αντρόκαρδου Τηλέµαχου το µελανό καράβι
να πάει να φέρει τους συντρόφους του, και δυο ν' αφήσει µόνο.
 Το χρυσικό Λαέρκη κάποιος σας ακόµα να φωνάξει,
να χύσει µάλαµα στα κέρατα τρογύρα της δαµάλας.
Οι επίλοιποι κοντά µου µείνετε, και µες στο αρχοντικό µας
πέστε στις δούλες το περίλαµπρο να µας γνοιαστούνε γιόµα,
κι άλλες νερό να φέρουν γάργαρο, κι άλλες θρονιά και ξύλα.»
 Αυτά είπε, κι όλοι καταπιάστηκαν γοργά' κι ήρθε απ' τον κάµπο
το βόδι, κι ήρθαν απ' το γρήγορο, σοζυγιαστό καράβι
οι σύντροφοι όλοι του Τηλέµαχου του αντριγιωµένου, κι ήρθε
ο χρυσικός µε όλα τα χάλκινα της τέχνης σύνεργα του,
µε το καλόφτιαστο διλάβι του, το αµόνι, το σφυρί του,
 που δούλευε µε αυτά το µάλαµα' κι ήρθε η Αθηνά το τάµα
να προσδεχτεί. Κι ο γέρο Νέστορας ο αλογατάς του δίνει
το µάλαµα' κι αυτός τα κέρατα µε τέχνη της δαµάλας
χρυσώνει, να χαρεί θωρώντας το βαθιά ή θεά στα φρένα.
Το ζω µετά απ' τα κέρατα έσυραν ο Εχέφρονας κι ο Στράτης,
 κι ο Άρητος ήρθε από την κάµαρα κρατώντας να πλυθούνε
λεβέτι άνθόπλουµο, και στί» άλλο του πανέρι µε κριθάρι.
Κι είχε πελέκι ό πολεµόχαρος στδ χέρι Θρασυµήδης
αδράξει κοφτερό, και σίµωνε το βόδι να χτυπήσει'
κούπα ο Περσέας κρατούσε, κι έπλυνε τα δυο του χέρια τέλος
 ο γέρο Νέστορας, κι ως σκόρπισε τ' αγιοκριθάρια, ευκιόταν
µε θέρµη στην Παλλάδα, καίγοντας απ' το κεφάλι τρίχες.
Κι ως ευχήθηκαν και πασπάλισαν µετά τ' αγιοκριθάρια,
γοργά του Νέστορα ο τρανόκαρδος υγιός, ο Θρασυµήδης,
σιµώνει, και του δίνει' κι έκοψε τα νεύρα το πελέκι
 του σβέρκου, κι απ' το ζω παράλυσεν η ορµή' κι έσυραν όλες
στριγγιά φωνή, κι οι θυγατέρες του κι οι νύφες κι η Ευρυδίκη,
η κόρη η πιο τρανή του Κλύµενου, του Νέστορα το ταίρι.
Κι απ' την πλατιά τη γη ως ανάσκωσαν οι άλλοι ψηλά το βόδι,
το 'σφαξε ο ρήγας ο Πεισίστρατος. Μόλις το µαύρο γαίµα
 χύθη στη γης κι από τα κόκαλα ξεπέταξε η ψυχή του,
το τεταρτιάσαν πρώτα γρήγορα και τα µεριά του κόψαν
όλα ως εταίριαζε, τα τύλιξαν τρογύρα µε τη σκέπη,
διπλώνοντας τη, κι από πάνω τους κοµµάτια κρέας πιθώσαν.
Σε σκίζες τα 'καιγεν ο γέροντας και στάλαζε από πάνω
 κρασί φλογάτο' και πεντόσουβλες οι νιοί σιµά του εκράτουν.
Και σύντας τα µεριά αποκάηκαν και γεύτηκαν τα σπλάχνα,
λιανίσαν τ' άλλα και τα πέρασαν στις σούβλες και τα ψήναν
τις ακροµύτικες στα χέρια τους ανεβαστώντας σούβλες.
Ωστόσο τον Τηλέµαχο έλουζε του Νέστορα µια κόρη
 όµορφη, κι ήταν η µικρότερη στα χρόνια, η Πολυκάστη.
Κι ως τον απόλουσε, τον άλειψε µε µυρωµένο λάδι
κι όµορφή πέρασε στους ώµους του χλαµύδα και χιτώνα,
κι απ' το λουτρό θαρρείς αθάνατος επρόβαλε στην όψη,
και τράβηξε κοντά στο Νέστορα το ρήγα να καθίσει.

Τ' απανωψάχνια µόλις ψήθηκαν κι απ' τη φωτιά τα σύραν,
κάτσαν και τρώγαν κι αρχοντόπουλα πετιόνταν κάθε τόσο
και παίρναν το κρασί, σε ολόχρυσα ποτήρια να κεράσουν.
Και σύντας του πιοτού θαράπεψαν και του φαγιού τον πόθο,
ο αλογατάς γερήνιος Νέστορας το λόγο επήρε κι είπε:
 Ελάτε οι γιοί, για τον Τηλέµαχο κάτω απ' τ' αµάξι ζεύτε
τ' αλόγατά µας τα καλότριχα, στη στράτα να κινήσει».
Είπε, κι αυτοί, γρικώντας, πρόθυµα συνάκουσαν το λόγο,
και τα γοργά µε βιάση αλόγατα κάτω απ' το αµάξι έζεψαν.
Έβαλε µέσα κι η κελάρισσα ψωµί, κρασί, προσφάγια,
 καθώς να τρώνε οι θεογέννητοι το συνηθούν ρηγάδες.
Ανέβη τότε κι ο Τηλέµαχος πα στο πανώριο αµάξι,
κι ο γιος του Νέστορα, ο Πεισίστρατος ο ρήγας, στο πλευρό του
στο αµάξι ανέβη, και στα χέρια του τα νιόλουρα φουχτώνει'
δίνει βιτσιά, κι ευτύς τ' αλόγατα µε προθυµιά πετούσαν στον κάµπο,
 αφήνοντας το απόγκρεµο της Πύλος κάστρο πίσω,
και το ζυγό τα δυο ζερβόδεξα κουνούσαν όλη µέρα.
Κι ο ήλιος ως πήρε και βασίλεψε κι ισκιώσαν όλοι οι δρόµοι,
φτασµένοι στη Φηρή βρεθήκανε, µπρος, στου ∆ιοκλη το σπίτι,
που ήταν ο γιος του ρήγα Ορτίλοχου και του Αλφειού τ' αγγόνι.
 Αυτός εκεί τους καλοσκάµνισε και πέρασαν τη νύχτα.
Κι η Αυγή σα φάνη η πουρνογέννητη και ροδοδαχτυλάτη,
ζέψαν τ' αλόγατα κι ανέβηκαν στο πλουµισµένο αµάξι,
και βγήκαν όξω απ' την αυλόπορτα και το βουερό χαγιάτι.
∆ίνει βιτσιά να φύγουν τ' άλογα, κι αυτά, γοργά ως πετούσαν,
 σε λίγο φτάσαν στον πολύσταρο τον κάµπο και τελεύαν
το δρόµο' µ' έτοια ορµή τ' αλόγατα τα γρήγορα τους σέρναν
και πήρε ο γήλιος και βασίλεψε κι ισκιώσαν όλοι οι δρόµοι.
Οµήρου Οδύσσεια  δ
Μετάφραση Ν. Καζαντζάκη  Ι. Κακριδή
 Κι εκείνοι οι δυο στην πολυφάραγγη, τη βαθουλή φτασµένοι
τη Λακεδαίµονα, στου πέρφανου Μενέλαου το παλάτι
τραβούσαν, πάνω αυτός που γιόρταζε της άψεγης του κόρης
το γάµο και του γιου του, κι έκανε τραπέζι στους δικούς του.
 Την κόρη στον υγιό την έστελνε του φοβερού Αχιλλέα·
απ' τον καιρό στην Τροία που βρίσκουνταν ακόµα το 'χε τάξει
να του τη δώσει· τώρα ετέλευαν οι αθάνατοι το γάµο.
Την έστελνε λοιπόν µε αλόγατα κι αµάξια για το κάστρο
των Μυρµιδόνων το περίλαµπρο, που αφέντευε ο γαµπρός του.
 Το γιο στη Σπάρτη µε του Aλέχτορα τον πάντρευε την κόρη,
το Μεγαπένθη τον αντρόκαρδο' τον είχε στερνοπαίδι
από µια σκλάβα, τι δε χάριζαν πια στην Ελένη τέκνα
οι αθάνατοι, από µιας και γέννησε µια κόρη ζηλεµένη,
την Ερµιόνη, που παράβγαινε µε τη χρυσή Αφροδίτη.
 Έτσι στo µέγα, αψηλοτάβανο παλάτι οι συµπεθέροι
κι οι γείτονες του πολυδόξαστου Μενέλαου ξεφαντώναν
κι αγάλλουνταν µαζί τους κάθουνταν βαρώντας την κιθάρα
ο θείος τραγουδιστής, κι ως άνοιγε το στόµα του να ψάλει,
στριφογυρνώντας µες στη µάζωξη χόρευαν δυο ακροβάτες.
 Την ίδιαν ώρα οµπρός στην ξώπορτα κι αυτοί και τ' άλογά τους,
ο γιος του Νέστορα κι ο αντρόκαρδος Τηλέµαχος, στάθηκαν.
Κι ο Ετεωνέας, που ο πολυξάκουστος Μενέλαος σύντροφο του
τον είχε µπιστεµένο, βγαίνοντας, µόλις τους είδε, τρέχει
στο βασιλιά να πάει το µήνυµα, περνώντας το παλάτι'
 κι ως στάθη πλάι του µε ανεµάρπαστα του συντυχαίνει λόγια:
«Άκου, Μενέλαε θεογέννητε, µας ήρθαν κάποιοι ξένοι,
δυο νιοί, και µοιάζει να 'ναι η φύτρα τους από το ∆ία το µέγα.
Μον' πες µου, τ' άτια να ξεζέψουµε τα γρήγορα, για σε άλλου
σπίτι να πούµε να τραβήξουνε, να φιλοκονευτούνε;»
 Τότε ο ξανθός Μενέλαος θύµωσε κι απηλογιά του δίνει:
«Του Βόηθου γιε, πιο πριν ανέµυαλος, Ετεωνέα, δεν ήσουν,
µα τώρα ανέµυαλα µου µίλησες, µικρό παιδί σαν να 'σουν.
Και µας συχνά µας φιλοκόνεψαν άνθρωποι ξένοι ως τώρα,
πριχού διαγείρουµε, κι ελπίζαµε στο ∆ία να µας γλιτώσει
 µια µέρα από τα τόσα βάσανα. Μον' έλα, λύσε τ' άτια
των ξένων και πιο µέσα µπάσε τους, να φαν, να πιουν µετά µας.»
Είπε, κι αυτός αφήκε τρέχοντας τον αντρωνίτη, κι άλλα
παιδόπουλα να τρέξουν γρήγορα φωνάζοντας, κι εκείνα
απ' το ζυγό τους λύσαν τ' άλογα λουσµένα στον ίδρωτα,
 και στα παχνιά τους τ' αλογάρικα τα δέσαν, και κριθάρι
µπροστά τους βάζαν άσπρο, ανάκατο µε βίκο, και το αµάξι
γερµένο απαντικρύ το στήριξαν στο λιόφωτο τον τοίχο.
Τους νιους µετά στο θείο συνέµπασαν παλάτι, και σάστιζαν,
τούτοι το σπίτι του αρχοντόγεννου θαµάζοντας ρηγάρχη·
 τι ολούθε φως στου πολυξάκουστου Μενέλαου το παλάτι
το αψηλοτάβανο ξεχύνουνταν  σα φεγγαριού, σαν ήλιου.
Και σα φραθήκαν πια τα µάτια τους θωρώντας ένα γύρο,
σε καλοσκαλισµένους κάθισαν για να λουστούν λουτήρες.
Κι αφού τους λούσαν και τους άλειψαν µε µύρο οι παρακόρες
 και στο κορµί σγουρές τους φόρεσαν χλαµύδες και χιτώνες,
τους πήγαν σε θρονιά και κάθισαν κοντά στο γιο του Ατρέα.
Μια παρακόρη τότε τρέχοντας νερό σε στάµνα φέρνει,
χρυσή, πανώρια, κι από κάτω της ένα αργυρό λεγένι,
για να πλυθούν, κι οµπρός τους άπλωσε στραφταλιστό τραπέζι
 Ψωµί κι η σεβαστή κελάρισσα τους κουβαλεί και πλήθος
φαγιά απιθώνει, απ' ό,τι βρέθηκε καλό φιλεύοντάς τους.
Απλάδες κρέατα πήρε κι έφερε κι ο τραπεζάρης µπρος τους
λογής λογής, και πλάι τους έβαλε µαλαµατένιες κούπες.
Τότε ο ξανθός Μενέλαος µίλησε καλωσορίζοντας τους:
 «Πιάστε ψωµί! Καλώς µας ήρθατε! Και σύντας πια αποφάτε,
θα 'ρθεί η στιγµή να σας ρωτήσουµε ποιοί τάχα να 'στε ανθρώποι. Καθόλου αλήθεια δεν
την κρύβετε τη φύτρα των γονιών σας'
το δίχως άλλο από αρχοντόγεννους κρατάτε βασιλιάδες
µε ρηγικό ραβδί' αχαµνόσογοι τέτοιους υγιούς δεν κάνουν.»
 Είπε, και πήρε µε τα χέρια του παχιά βοδίσια πλάτη,
ψητή, τα αρχοντοµοίρι που 'δωκαν σ' αυτόν, και τους τη δίνει.
Κι αυτοί στα ετοιµασµένα αντίκρυ τους φαγιά τα χέρια απλώσαν.
Και σύντας του πιοτού θαράπεψαν και του φαγιού τον πόθο,
πρώτα ο Τηλέµαχος στου Νέστορα το γιο τα λόγια εκίνα,
 κοντά κρατώντας το κεφάλι του, να µην ακούσουν άλλοι:
«Για ιδές αλήθεια, υγιέ του Νέστορα, πιο αγαπηµένε απ' όλους,
πως µες στα σπίτια αυτά τ' αχόλαλα ξαστράφτει ολούθε ο µπρούντζος,
το κεχριµπάρι και το µάλαµα, το φίλντισι, το ασήµι!
Όµοιο του ∆ία, θαρρώ, στον Όλυµπο θα δείχνει το παλάτι,
 τόσο πολλά είναι εδώ, αλογάριαστα' σαστίζω που τα βλέπω.»
Όµως το αφτί τον πήρε του ξανθού Μενέλαου που µιλούσε
κι έτσι, γυρνώντας ανεµάρπαστα τους συντυχαίνει λόγια:
«Παιδιά µου, µε το ∆ία δε γίνεται να παραβγεί κανείς µας,
τι εκείνος έχει βιος αθάνατο κι αθάνατα παλάτια·

όµως µε µένα θα παράβγαινε κι ένας θνητός στα πλούτη 
για κι όχι' τι που παράδειρα, χρόνους οχτώ, στα ξένα,
ως να τα φέρω εδώ µες στ' άρµενα µε χίλια δυο τυράννια.
Παράδειρα µαθές στην Αίγυπτο, στην Κύπρο, στη Φοινίκη·
και στους Αιθίοπες κάποτε έφτασα, στων Σιδονίων τη χώρα,
 στους Ερεµβούς, κι εκεί που κέρατα στ' αρνιά µεµιάς φυτρώνουν,
στους Λίβυες τρεις φορές τα πρόβατα γεννούν εδώ το χρόνο.
Απ' το βοσκό ποτέ δεν έλειψαν µηδέ κι απ' τον αφέντη.
τα κρέατα, το τυρί, δεν έλειψε και το γλυκό το γάλα,
µόνο τους δίνουν γάλα αδιάκοπα ν' αρµέγουν και να πίνουν.
 Μα όσον εγώ καιρό παράδερνα στα ξένα εκεί και πλούτη
µάζευα πλήθος, άλλος σκότωνε τον αδερφό µου εµένα
κρυφά, ανεπάντεχα, απ' της άνοµης γυναίκας του το δόλο.
Γι' αυτό καθόλου δεν το χαίρουµαι που τόσο βιος ορίζω.
Όµως αυτά θα τα 'χετε ακουστά κι απ' τους γονιούς σας, όποιοι
 και να 'ναι, τι έχω σύρει βάσανα πολλά' µου το ρήµαξαν
το σπιτικό το καλοκάµωτο, µε βιος βαρύ και πλήθιο.
Μα άµποτε να 'χα το 'να τρίτο του και να περνώ µε τούτο,
και να' ταν ζωντανοί οι συντρόφοι µου, που τη ζωή τους χάσαν
µακριά από το Άργός τ' αλογόθροφο, στης Τροίας τους κάµπους πέρα.
 Για όλους αυτούς αλήθεια µύρουµαι και βαριαναστενάζω
στο αρχοντικό µου εδώ καθούµενος, συχνά στο νου ως τους φέρνω,
και πότε κλαίγοντας ξανάσαση να βρω ζητώ και πότε
σκολάζω' γρήγορα χορταίνουµε µαθές τον κρύο το θρήνο.
Οµως γι'αυτους βαριά κι αν θλίβουµαι, δε µου κοστίζει τόσο
 ως για τον έναν, που όταν µου 'ρχεται στο λογισµό, µηδ' ύπνο
µηδέ φαγί πια τότε χαίρουµαι· γιατί κανείς Αργίτης
δεν τράβηξε ποτέ όσα τράβηξε και µόχτησε ο Οδυσσέας.
Του 'γραψε εκείνου η µοίρα βάσανα, και µένα τον καηµό του
αλάγιαστο, κι ουδέ κατέχουµε, τόσον καιρό που λείπει,
 αν είναι στη ζωή για αν πέθανε· τον κλαιν για πεθαµένο
ακούω κι η Πηνελόπη η φρόνιµη κι ο γιος, που τον αφήκε
µωρό νιογέννητο, ο Τηλέµαχος, κι ο γέροντας Λαέρτης.»
Είπε, και τον καηµό του φούντωσε στα στήθη για τον κύρη,
κι ακούοντας τ' όνοµά του ανάσκωσε το πορφυρό µαντί του
 µπροστά στα µάτια µε τα χέρια του, κι αφήκε να κυλήσουν
τα δάκρυα κάτω' κι ως τον ένιωσε ξάφνου ο Μενέλαος, πήρε
κι αναρωτιόταν µες στα φρένα του βαθιά και στην καρδιά του 
να τον προσµένει τον πατέρα του να µαρτυρήσει µόνος,
για αυτός να κάνει αρχή ρωτώντας τον και δοκιµάζοντας τον;
 Κι ως τούτα ανάδευε στα φρένα του και στην καρδιά του, βγήκε
η Ελένη απ' τον αψηλοτάβανο, το µοσκοβολισµένο
γυναικωνίτη, όµοια στην Άρτεµη τη χρυσοδοξαρούσα.
Θρονί µπροστά της καλοκάµωτο της βάζει η Αδρήστη η βάγια,
κι η Αλκίππη ένα κιλίµι µάλλινο, στα µαλακά να κάτσει'
 µετά η Φυλώ ένα ασηµοπάνερο της φέρνει, απ' του Πόλυβου
το ταίρι, την Αλκάντρα, χάρισµα, που στην αιγύπτια ζούσε
τη Θήβα, εκεί όπου βιος αρίφνητο το κάθε σπίτι κρύβει.
δυο του Μενέλαου κείνος χάρισε λουτήρες ασηµένιους,
τριπόδια δυο και δέκα τάλαντα χρυσάφι· χώρια πάλε
 η Ελένη δώρα απ' τη γυναίκα του πανώρια δέχτηκε άλλα:
χρυσή αλακάτη της εχάρισε κι ένα αργυρό πανέρι
µε ρόδες, που το ακροσειράδωναν µαλαµατένια χείλια.
Αυτό ήταν που η Φυλώ της έφερεν η παρακόρη τότε,
γεµάτο από κλωσµένα γνέµατα, και στην κορφή θωρούσες
 την αλακάτη που 'χε πάνω της µαλλί µενεξεδένιο.
Μόλις εκάθισε κι ακούµπησε τα πόδια στο προσκάµνι,
η Ελένη γύρισε στον άντρα της και τον ψιλορωτούσε:
«Αλήθεια, ξέρουµε, αρχοντόγεννε Μενέλαε, τούτοι οι δυο τους,
που φτάσαν τώρα στο παλάτι µας, ποιοι πέτουνται πως είναι'
 Σωστά µιλώ για µη γελάστηκα; µα να µιλήσω θέλω:
Ποτέ µήτε άντρα εγώ δε γνώρισα µήτε γυναίκα ως τώρα
να µοιάζει τόσο µε άλλον άνθρωπο  σαστίζω που τον βλέπω'
καθώς αυτός µε τον Τηλέµαχο, το γιο του ψυχωµένου
µοιάζει Οδυσσέα, που εκείνος αφήκε µωρό παιδί στο σπίτι,
 σύντας οι Αργίτες ξεκινούσατε γι' άγρια σφαγή πολέµου
κάτω απ' την Τροία για της αδιάντροπης εµένα το χατίρι.»
Τότε ο ξανθός Μενέλαος γύρισε κι απηλογιά της δίνει:
«Τώρα που πρώτη τον απείκασες, κι εγώ νογώ ποιος είναι,
γυναίκα' τέτοια ήταν τα πόδια του, τέτοια τα χέρια εκείνου,
 και των µατιών του τ' αστραπόφεγγο κι η κεφαλή κι η κόµη.
Κι όταν λίγη ώρα πριν θυµήθηκα τον Οδυσσέα και πήρα
ν' αναθιβάνω πόσα ετράβηξε για µένα πάθη εκείνος,
µπροστά στα µάτια τούτος σήκωσε το πορφυρό µαντί του
κι αφήκε κάτω από τα βλέφαρα πυκνά να τρέξουν δάκρυα.»
 Κι ο γιος του Νέστορα, ο Πεισίστρατος, του απηλογήθη κι είπε: «Μενέλαε, γιε του
Ατρέα τρισεύγενε, ρηγάρχη τιµηµένε,
τούτος εδώ είναι, ως τον µελέτησες, ο γιος εκείνου αλήθεια·
µα δεν του λείπει η γνώση κι άπρεπο του εικάζεται, πως είναι,
πρώτη φορά εδώ πέρα που 'φτασε, χοντρές να λέει κουβέντες
 µπροστά σου, που ως θεού χαιρόµαστε κι οι δυο µας τη λαλιά σου.
Και µένα µ' έστειλεν ο Νέστορας ο αλογατάς µαζί του,
να µ' έχει σύντροφο στο δρόµο του τι να σε δει ποθούσε,
µε λόγια για µε πράξη αν ήθελες µαθές να τον συντρέξεις.
Ο γιος περίσσια σέρνει βάσανα, µακριά σα λείπει ο κύρης
 από το σπίτι και δε βρίσκουνται να µεταπιάσουν άλλοι.
Έτσι και τώρα του Τηλέµαχου του 'χει ο πατέρας φύγει,
κι άλλους δεν έχει σ' ό,τι του 'τυχε κακό να του σταθούνε.»
Τότε ο ξανθός Μενέλαος γύρισε κι απηλογήθη κι είπε:
«Για ιδές! Ο γιος στο σπίτι µου έφτασε πολύ ακριβού συντρόφου
 που µύριους µόχτους πήρε πάνω του για το χατίρι εµένα.
Για να του δείξω την αγάπη µου πιο απ' όλους τους Αργίτες,
λογάριαζα, αν στους δυο µας έδινεν ο ∆ίας ο µακροβίγλης
πάνω απ' τα πέλαα να διαγείρουµε µε τα γοργά καράβια,
απ' την Ιθάκη µε τα πλούτη του, το γιο του, το λαό του
 να τον ξεσήκωνα, σε αργίτικη πια πολιτεία να µένει,
κι ένα παλάτι, εκεί να του 'χτιζα' τι απ' όσες αφεντεύω
εδώ ένα γύρο, κάποια θα 'βρισκα ν' αδειάσω, να του δώσω.
Έτσι στη Σπάρτη εδώ ανταµώνοντας πολλές φορές οι δυο µας
σε αγάπη και φιλιά αξεχώριστα θα ζούσαµε, ως να φτάσει
 το µαύρο του θανάτου σύγνεφο να µας σκεπάσει γύρα.
Μα αυτά δε γίναν λέω θα ζήλεψε κάποιος θεός µαζί µας
κι είπε µονάχα εκείνος ο άµοιρος ποτέ να µη διαγείρει!»
Με τέτοια λόγια σε όλους άναψε του θρήνου τη λαχτάρα'
πήρε να κλαίγει η Ελένη η αργίτισσα, του γιου του Κρόνου η κόρη,
 πήρε να κλαίει µαζί ο Τηλέµαχος, µαζί κι ο γιος του Ατρέα.
Και του Νεστόρου ο γιος αδάκρυτα τα µάτια δεν κρατούσε,
τι τον Αντίλοχο τον άψεγο ξανάφερνε στο νου του,
που 'χε σκοτώσει ο γιος της διάφωτης Αυγής ο φουµισµένος.
Τούτον θυµόταν κι ανεµάρπαστα κινούσε λόγια τώρα:
 «γιέ του Ατρέα, συχνά µας έλεγε πως ξεπερνάς στη γνώση
τους άλλους τους θνητούς ο Νέστορας, κάθε φορά που ερχόταν
για σένα ο λόγος και ρωτούσαµε στο αρχοντικό µας µέσα.
Και τώρα, αν κάπως γίνεται, άκου µε, τι δε µου αρέσει εµένα
τα κλάµατα να βάζω απόδειπνα. Γιατί δεν καρτερούµε

η Αυγή να φτάσει η πουρνογέννητη; Κακό κι εγώ δεν το 'χω
να κλαίµε εκείνον που µας πέθανε και πάει στον Κάτω Κόσµο.
Ποια άλλη τιµή χαίρονται οι δύστυχοι θνητοί στον Άδη κάτω,
εξόν απ' των µαλλιών το κόψιµο και τ' ανακαλητά µας;
Και µένα πέθανε το αδέρφι µου, που ο πιο αχαµνός δεν ήταν
 απ' τους Αργίτες' συ είσαι µάρτυρας, τι αλήθεια δεν τον είδα
ποτέ µου εγώ κι ουδέ τον έσµιξα' µα λεν πως ξεπερνούσε
ο Αντίλοχος που στο τρέξιµο και στην αντρεία τους άλλους.»
Τότε ο ξανθός Μενέλαος γύρισε κι απηλογια του δίνει:
«Είπες, καλέ µου, αυτά που θα 'λεγε και θα 'κανε ένας άντρας,
 που να 'ναι πιο πολλά τα χρόνια του και να δουλεύει ο νους του.
Μα έχεις πατέρα τέτοιο, ο λόγος σου γι' αυτό είναι µυαλωµένος.
Η φύτρα ξεχωρίζει ανέκοπα του αντρός, που ο γιος του Κρόνου
µοίρα στο γάµο και στη γέννα του του κλώσει ευτυχισµένη.
Να που'χει δώσει και στο Νέστορα παντοτινά, κι ατός του
 να χαίρεται εύτυχα γεράµατα στο αρχοντικό του µέσα
και να 'χει γιους περίσσια φρόνιµους και πρώτους στο κοντάρι!
Λοιπόν το θρήνο πια ας σχολάσουµε που 'χαµε στήσει ως τώρα,
κι ας µην ξεχνάµε πως δειπνούσαµε. Να 'ρθοϋν και να µας χύσουν
νερό στα χέρια! Κι όσες έχουµε κουβέντες µεταξύ µας
 εγώ να πούµε κι ο Τηλέµαχος, τις λέµε και σα φέξει.»
Αυτά είπε, κι ο Ασφαλίωνας έχυνε, τα χέρια τους να πλύνουν,
του ξακουστού Μενέλαου πρόθυµο παιδόπουλο' κι εκείνοι
στα που 'χαν ετοιµάσει αντίκρυ τους φαγιά τα χέρια απλώσαν.
Και τότε η Ελένη άλλα στοχάστηκε, του γιου του Κρόνου η κόρη·
 κάποιο βοτάνι επήρε κι έριξε µες στο κρασί που επίναν,
ξαρρωστικό του πόνου, ανέχολο, λησµονικό της πίκρας·
µες στο κροντήρι σαν το σύσµιγαν και το 'πινε κανένας,
απ' την αυγή ως το βράδυ θα 'µενε µε αδάκρυτα τα µάτια,
ακόµα κι αν τυχόν του πέθαιναν µητέρα και πατέρας,
 το γιο του ακόµα για το αδέρφι του µπροστά του εκεί αν σκότωναν
µε το χαλκό, και µε τα µάτια του τα ίδια θωρούσε εκείνος.
Τέτοιας λογής βοτάνια φύλαγε θαµατουργά η Ελένη,
ξαρρωστικά' τα 'χε απ' την Αίγυπτο, της Πολυδάµνας δώρο,
της γυναικός του Θώνα' αρίφνητα φυτρώνει η γης κει πέρα,
 µισά ξαρρωστικά, αξεδιάλεχτα, µισά φαρµακωµένα.
Εκεί γιατρός είναι καθένας τους, και τους ανθρώπους όλους
περνούν στην τέχνη αυτή, τι η φύτρα τους απ' τον Παιήονα σέρνει.
Κι ως τότε το 'ριξε και πρόσταξε κρασί να τους κεράσουν,
ξαναδευτέρωσε τα λόγια της κι αυτά τους συντυχαίνει:
 «Μενέλαε, γιε του Ατρέα τρισεύγενε, και σεις από αντρειωµένους
γονιούς παιδιά, ο θεός στον άνθρωπο τη µια αγαθά µοιράζει,
ο ∆ίας, την άλλη πάλι βάσανα, τι δύνεται τα πάντα.
Μα τώρα τρώτε και καθούµενοι φραθείτε την κουβέντα
µες στο παλάτι µας· πρεπούµενο να πω λογιάζω κάτι:
 Όλα γραµµή τ' αντραγαθήµατα που τέλεψε ο Οδυσσέας
ο καρτερόψυχος δε γίνεται να πω και ν' αραδιάσω'
ένα µονάχα που κατόρθωσε και τόλµησε ο αντρειωµένος
στων Τρωών τη χώρα, εκεί που σέρνατε βαριούς οι Αργίτες µόχτους:
Ατός του πήρε και κακούργησε µια µέρα το κορµί του,
 τους ώµους µε κουρέλια τύλιξε, να δείχνει δούλος, κι έτσι
στο κάστρο εχώθη των αντίµαχων µε τις φαρδιές τις ρούγες.
Καθώς παράλλαξε την όψη του, ζητιάνος έλεες είναι,
τέτοιον καθόλου κι ας µη θύµιζε στ' αργίτικα καράβια.
Έτσι στων Τρωών το κάστρο εχώθηκε και γέλασε τους άλλους·
 εγώ µονάχα τον κατάλαβα, κι ας ήταν αλλαγµένος,
όµως µε τέχνη εκείνος ξέφευγε στ' ανερωτήµατά µου.
Μόνο σαν πήρα και τον έλουσα, τον µύρωσα µε λάδι
και ρούχα καθαρά του εφόρεσα κι όρκο τρανόν επήρα,
στους Τρώες εγώ πως δε θα πρόδινα τον Οδυσσέα ποιος ήταν,
 πριν πίσω στα γοργά πλεούµενα και στα καλύβια φτάσει,
τότε µονάχα µου φανέρωσε τι λόγιαζαν οι Αργίτες.
Κι αφού απ' τους Τρώες πολλούς εσκότωσε το κοφτερό σπαθί του,
γυρνούσε πλέρια πια κατέχοντας και τόπους κι όλα τ' άλλα.
Σκληρίζαν οι άλλες Τρωαδίτισσες' µόνο η καρδιά η δική µου
 χαιρόταν, τι είχε αλλάξει κι ήθελα στο σπίτι µου να στρέψω,
και για την τύφλα µου µετάνιωνα, που µου 'χεν η Αφροδίτη
δώσει, την ώρα που απ' τη χώρα µου την πατρική µε πήρε,
τη θυγατέρα και το σπίτι µου ν' αφήσω  κι έναν άντρα,
που άλλος κανείς δεν του παράβγαινε στη γνώση και στα κάλλη.»
 Τότε ο ξανθός Μενέλαος γύρισε κι απηλογιά της δίνει:
«Γυναίκα, αλήθεια όσα µολόγησες σωστά και δίκια είναι όλα'
χώρες πολλές εγώ τριγύρισα, κι εκεί στα ξένα µέρη
περίσσιους αντρειωµένους γνώρισα, που 'χαν µυαλό και γνώση·
όµως δεν έχουν δει τα µάτια µου κανέναν ως τα τώρα

που του Οδυσσέα του καρτερόψυχου την εξυπνάδα να 'χει.
Καθώς και τούτου που κατόρθωσε και τόλµησε ο αντρειωµένος,
την ώρα που στο ξύλινο άλογο καθόµασταν οι Αργίτες
οι πιο αντρειανοί, σφαγή να φέρουµε και χαλασµό στους Τρώες.
Και συ ήρθες τότε εκεί' φαντάζουµαι, θα σ' είχε σπρώξει κάποιος
 απ' τους θεούς, των Τρωών που εγύρευε τη δόξα ν' αβγατίσει.
Κι ως ήρθες, σ' ακλουθούσε ο ∆ήφοβος ο θεοδιωµατάρης·
τρεις γύρους πήρες πασπατεύοντας τον κουφιο µας κρυψώνα,
κι απ' τους Αργίτες ονοµάτιζες µε τ' όνοµά τους όλους
τους πιο αντρειανούς, την ίδια παίρνοντας φωνή των γυναικών τους.
 Εγώ µε το ∆ιοµήδη εκάθουµουν και το θεϊκό Οδυσσέα
στη µέση, κι άξαφνα σε ακούσαµε να µας φωνάζεις όλους.
Οι δυο µεµιάς ξεπεταχτήκαµε, µας έπιασε λαχτάρα
όξω να βγούµε για κι απόκριση να δώσουµε από µέσα,
και µοναχά ο Οδυσσέας µας κράτησε, τη φόρα κόβοντας µας.
 Οι γιοι των Αχαιών οι επίλοιποι βουβοί εκαθόνταν όλοι,
ο Άντικλος µόνο απόκριση ήθελε να δώσει δίχως άλλο·
και βρέθηκε ο Οδυσσέας, που επίµονα σφαλνώντας του το στόµα
µε τα δυο χέρια του τον έκοψε και µας εγλίτωσε όλους·
κι ουδέ τον άφησε, ώσπου σ' έσυρε µακριά από κει η Παλλάδα.»
 Κι ο γνωστικός γυρνάει Τηλέµαχος κι απηλογιά του δίνει:
«Μενέλαε, γιε του Ατρέα τρισεύγενε, ρηγάρχη τιµηµένε,
τα µου 'πες τον καηµό µου ετράνεψαν' τι αυτά δεν τον γλιτώσαν
απ' το φριχτό χαµό, από σίδερο κι αν ήταν η καρδιά του.
Όµως θαρρώ είναι αργά, οδηγάτε µας να πέσουµε στο στρώµα,
 για να φραθούµε, στον ολόγλυκο παραδοµένοι γύπνο.»
Είπε, κι ευτύς η Ελένη η αργίτισσα στο σκεπαστό προστάζει
να στήσουν δυο κλινάρια οι δούλες της, και πορφυρά να βάλουν
πανέµορφα στρωσίδια, πάνω τους ν' απλώσουν αντροµίδες,
κι ολόσγουρες φλοκάτες έπειτα, να τυλιχτούνε µέσα.
 Κι εκείνες βγήκαν απ' την κάµαρα µε τα δαδιά στα χέρια'
κι ως τα κλινάρια εστρώσαν, έφτασε κι ο κράχτης µε τους ξένους.
Σε λίγο µπρος στο σπίτι, στης αυλής το σκεπαστό κοιµόνταν
ο γιος του Νέστορα κι ο αντρόκαρδος Τηλέµαχος· ωστόσο
κι ο γιος του Ατρέα στη µέσα κάµαρα του παλατιού κοιµόταν,
 κι η ωριοµαντούσα Ελένη δίπλα του, των γυναικών το θάµα.
Κι η Αυγή σα φάνη η πουρνογέννητη και ροδοδαχτυλάτη,
ο βροντερόφωνος πετάχτηκε Μενέλαος απ' την κλίνη,
κι ως ντύθηκε, στον ώµο εκρέµασε το κοφτερό σπαθί του
και µε σαντάλια πόδεσε όµορφα τ' αστραφτερά του πόδια'
 µετά κινούσε από την κάµαρα, θεός θαρρείς στην όψη,
κι έκατσε δίπλα στον Τηλέµαχο κι αυτά τα λόγια του 'πε:
«Τηλέµαχε αντρειανέ, ποια σ' έφερεν ανάγκη εδώ, στη θεία
τη Λακεδαίµονα, στης θάλασσας την πλατιά ράχη απάνω;
∆ικό σου η του λαού σου θέληµα; την πάσα αλήθεια πες µου!»
 Κι ο γνωστικός γυρνάει Τηλέµαχος κι απηλογιά του δίνει:
«Μενέλαε, γιε του Ατρέα τρισεύγενε, ρηγάρχη τιµηµένε,
ήρθα να µάθω για τον κύρη µου µην έχεις κάτι ακούσει·
µου τρώνε τις σοδειές, µου ρήµαξαν τα καρπερά χωράφια,
το σπίτι µας οχτρούς εγέµισε, που αδιάκοπα µου σφάζουν
 τα πρόβατα και τα στριφτόκερα, στριφτόζαλά µου βόδια 
όλοι τους άνοµοι, ξαδιάντροποι, της µάνας µου οι µνηστήρες.
Γι αυτό και φτάνω εδώ, στα γόνατα να σου προσπέσω, αν θέλεις
το µαύρο του χαµό να µου 'λεγες, µε τα δικά σου µάτια
αν τον αντίκρισες, για αν άκουσες λόγο αλλουνού, που κόσµο
 είχε γυρίσει, τι η µητέρα του τρισάµοιρο τον γέννα.
Μα από συµπόνεση στα πάθη µου τα λόγια µη γλυκάνεις,
µόνο όπως τα 'δες µε τα µάτια σου, σωστά µολόγα µου τα.
Ο κύρης µου, ο Οδυσσέας ο αντρόκαρδος, αν σου 'χε τάξει κάτι
στων Τρωών τη χώρα, εκεί που βάσανα τραβήξατε περίσσια
 οι Αργίτες όλοι, και σ'το τέλεψε µε λόγια για µε πράξη,
αυτά, παρακαλώ, θυµήσου τα και την αλήθεια πες µου.»
Τότε ο ξανθός Μενέλαος θύµωσε βαριά κι απηλογήθη:
«Πω πω, σε τίνος λιονταρόκαρδου την κλίνη αντρός αλήθεια
θέλησαν να πλαγιάσουν άνθρωποι δειλοί και τιποτένιοι!
 Πως µια αλαφίνα λιόντα ανήµερου πατάει τα δασοτόπια,
τα νιόγεννά της βυζανιάρικα λαφάκια να κοιµίσει,
και ξεκινάει µετά γυρεύοντας τροφή στα καταράχια
και στα χλωρά φαράγγια' κι άξαφνα στην κοίτη του γυρνώντας
άσκηµο ο λιόντας δίνει θάνατο σ' αυτήν και στα παιδιά της'
 όµοια άσκηµο θα δώσει θάνατο σε κείνους ο Οδυσσέας.
Να 'ταν, πατέρα ∆ία κι Απόλλωνα και συ Αθηνά, και τώρα
καθώς και τότε στην καλόχτιστη τη Λέσβο, εκεί που µόλις
τον αντροκάλεσαν επάλεψε µε το Φιλοµηλείδη
και καταγής µεβιάς τον έστρωσε, κι όλοι οι Αχαιοί χαρήκαν!

Τέτοιος και τώρα εκεί να γύριζε, να σµίξει τους µνηστήρες,
πικρός ο γάµος θα τους έβγαινε, γοργός ο θάνατος τους!
Για τούτα τώρα που µε ρώτησες και µε παρακαλιέσαι,
ψευτιές εγώ δε λέω ξεφεύγοντας µηδέ θα σε αναµπαίξω'
τα λόγια του θαλασσογέροντα του αλάθευτου, όσα µου 'πε,
 θ' ακούσεις' δε θα κρύψω τίποτα µηδέ θ' αποσκεπάσω:
Στην Αίγυπτο οι θεοί µε κράτησαν, τη γη την πατρική µου
κι ας λαχταρούσα, τι αψεγάδιαστες δεν πρόσφερα θυσίες'
δε θέλαν οι θεοί ό,τι γύρεψαν να το 'χω αλησµονήσει.
Ένα νησί εκεί πέρα βρίσκεται, Φάρο το λένε, µέσα
 στην πολυκυµατούσα θάλασσα, στην Αίγυπτο απαντίκρυ,
τόσο µακριά, όσο δρόµο θα 'κοβε σε µιαν ήµερα µέσα
ένα καράβι, πρίµος άνεµος ξοπίσω του αν φυσούσε.
Από το απάγγειο το λιµάνι του τα ισόβαρα καράβια
νερό από βρυσοµάνα σκοτεινή, πριν µπουν στο κύµα, παίρνουν.
 Εκεί οι θεοί µε κλείσαν είκοσι, µερόνυχτα· χάθηκαν
οι ανέµοι οι στεριανοί, που τ' άρµενα φυσώντας πελαγίζουν,
στη ράχη την πλατιά της θάλασσας γοργά να ταξιδέψουν.
Πια τότε κι οι θροφές θα σώνουνταν κι η ανάκαρα ολονών µας,
αν µια θεά δε µε σπλαχνίζουνταν στερνά, να µε γλιτώσει,
 η κόρη του θαλασσογέροντα, του αδάµαστου Πρωτέα'
τη λέγαν Ειδοθέα' τον πόνο µου θωρώντας µε σπλαχνίστη
κι ήρθε µπροστά µου, όπως παράδερνα χωρίς συντρόφους, µόνος·
εκείνοι τους γιαλούς τριγύριζαν κι αδιάκοπα ψάρευαν
µε αγκίστρια γαντζωτά, τι εθέριζε τα σπλάχνα τους η πείνα.
 Κι ήρθε κι εστάθη αντίκρυ, µ' έκραξε κι αυτά τα λόγια µου 'πε:
,, Αλήθεια, ξένε, τόσο ανέµυαλος και κοιµισµένος είσαι;
για θες κι οκνεύεις και το χαίρεσαι που τυραννιέσαι τόσο;
Παν µέρες στο νησί που κλείστηκες και πως θα ξεγλιτώσεις
δεν ξέρεις· το κουράγιο χάνεται των συντρόφων σου ωστόσο."
 Είπε, κι εγώ γυρνώντας µίλησα κι απηλογιά της δίνω:
,, Όποια κι αν είσαι απ' τις αθάνατες, σου ανοίγω την καρδιά µου'
µε θέληµα µου εδώ δεν κλείστηκα· να 'χω αµαρτήσει πρέπει
στους αθανάτους, που τα διάπλατα ψηλά κρατούν ουράνια.
Μα εσύ, µολόγα µου  τι οι αθάνατοι θεοί τα ξέρουν όλα 
 ποιος αναιώνιος τώρα µ' έδεσε και µου 'κλεισε το δρόµο;
και πως την ψαροθρόφα θάλασσα περνώντας θα γυρίσω;
Είπα, κι ευτύς η πολυσέβαστη θεά µου απηλογήθη:
,, Την πάσα αλήθεια εγώ µιλώντας σου θα µολογήσω, ξένε:
Κάποιος εδώ θαλασσογέροντας συχνόρχεται, ο Πρωτέας
 ο αιγύπτιος, άσφαλτος, αθάνατος, που τους βυθούς κατέχει
του κάθε πέλαου και στη δούλεψη του Ποσειδώνα στέκει·
και λένε πως αυτός µε γέννησε κι είναι δικός µου κύρης.
Αν µπόρειες τώρα εσύ να του 'στηνες καρτέρι, να τον πιάσεις'
το δρόµο λέω θα σου φανέρωνε, της στράτας σου το µάκρος,
 και πως θα διάγερνες στη θάλασσα την ψαροθρόφα απάνω.
Ο ίδιος ακόµα, αρχοντογέννητε, θα σου 'λεγε, αν το θέλεις,
ό,τι έχει γίνει µες στο σπίτι σου, καλό  κακό, από τότε
που εσύ για το µακρύ και δύσκολο ξεκίνησες ταξίδι."
Είπε, κι εγώ γυρνώντας µίλησα κι απηλογιά της δίνω:
 ,, ∆είξε µου εσύ του θείου του γέροντα πως θα 'ναι το καρτέρι'
µπορεί νογώντας µε ή θωρώντας µε πιο πριν να µου ξεφύγει"
θεός από θνητού είναι δύσκολο να δαµαστεί τα χέρια."
Είπα, κι ευτύς η πολυσέβαστη θεά µου απηλογήθη:
,, Την πάσα αλήθεια εγώ µιλώντας σου θα µολογήσω, ξένε'
 κάθε φορά που τα µεσούρανα πατήσει ο γήλιος, βγαίνει
ο αλάθευτος θαλασσογέροντας απ' το γιαλό, κρυµµένος,
στο µαύρο ανώτριχο της θάλασσας, που ο Ζέφυρος σηκώνει,
και σε βαθιές κοιµάται βγαίνοντας σπηλιές· και πλήθος φώκιες,
οι θυγατέρες της πεντάµορφης Θαλασσοκόρης, βγαίνουν
 απ' το ψαρί γιαλό και γύρα του κοιµούνται αραδιασµένες,
και µυρωδιά από τον πολύβαθο γιαλό πικρή αναδίνουν.
Εκεί λοιπόν εγώ οδηγώντας σε, µόλις χαράξει, δίπλα
θα σε πλαγιάσω' καλοδιάλεξε και συ τους συντρόφους σου,
µονάχα τρεις, στα καλοκούβερτα τα πλοία τους πιο αντρειωµένους.
 Και τώρα θα σου πω του γέροντα τις πονηράδες όλες:
Σα βγει απ' τα κύµατα, τις φώκιες του θα τις µετρήσει πρώτα,
και σαν τις δεί και λογαριάζοντας τις βρει σωστές, θα γείρει,
σαν το βοσκό µε τα κοπάδια του, να πέσει αναµεσό τους.
Κι όταν τον δείτε πια πως πλάγιασε κι ύπνος βαθύς τον πήρε,
 χιµώντας µε καρδιά και δύναµη κρατάτε τον µη φύγει,
όσο κι αν δέρνεται, όσο πάλεµα κι αν κάνει να γλιτώσει.
Είδη θ' άλλάξει δοκιµάζοντας κάθε λογής απ' ό,τι
σέρπει στη γης, θα γένει αδάµαστη φωτιά, νερό θα γένει'
όµως εσείς κρατάτε ακούραστα και πιο στριµώχνετε τον.

Μονάχα την παλιά την όψη του ξανά σαν πάρει, κι είναι
καθώς τον είδατε που πλάγιαζε, και σας ρωτάει, σταθείτε
και λευτερώστε πια το γέροντα και µην τον τυραννάτε.
Και τότε ρώτα τον ποιος θύµωσε θεός µαζί σου, ρήγα,
και πως την ψαροθρόφα θάλασσα περνώντας θα γυρίσεις.
 Είπε, και βούτηξε στη θάλασσα την πολυκυµατούσα'
κι εγώ για τα καράβια τράβηξα που στέκουνταν στον άµµο
και χίλιες µύριες έγνοιες έδερναν, ως όδευα, το νου µου.
Και σαν κατέβηκα στη θάλασσα και το καράβι βρήκα,
η νύχτα πριν πλακώσει η αθάνατη, στρωθήκαµε στο δείπνο·
 µετά πλαγιάσαµε στο άκρόγιαλο της θάλασσας απάνω.
Κι η Αυγή σα φάνη η πουρνογέννητη και ροδοδαχτυλάτη,
πλάι στην πλατύδροµη τη θάλασσα τον άµµον άµµο πήρα
και δεόµουν στους θεούς ολόκαρδα, κι είχα και τρεις συντρόφους
µαζί µου, που τους µπιστεύοµουν σε όποια δουλειά κι αν ήταν.
 Εκείνη ωστόσο είχε στης θάλασσας την αγκα πια βουτήξει
και τέσσερα από φώκιες δέρµατα µαζί απ' τα βάθη φέρει,
όλα τους νιόγδαρτα, τον κύρη της ζητώντας να πλανέψει·
και κοιµηθιές καθώς µας έσκαψε στης θάλασσας τον άµµο,
ως τη στιγµή που τη σιµώσαµε καθόταν καρτερώντας.
 Γραµµή µας πλάγιασε και σκέπασε µε δέρµα τον καθένα·
άλλο καρτέρι δε θα γίνουνταν χειρότερο  απ' τις φώκιες
τις θαλασσόθρεφτες, που η βρώµα τους βαριά µας τυραννούσε.
Ποιος να πλαγιάσει µε τα τέρατα βαστά τα πελαγίσια;
Μα εκείνη πάλι µας εγλίτωσε, τρανό θαράπιο βρήκε:
 Τρέχοντας µόσκο στα ρουθούνια µας αθάνατο σταλάζει,
που ευώδιαζε γλυκά κι απόδιωχνε τη µυρωδιά της φώκιας.
Με υπόµονη καρδιά προσµέναµε να 'ρθει το µεσηµέρι'
και ξάφνου οι φώκιες απ' το πέλαγο κοπαδιαστές πρόβαλαν
κι αράδα επλάγιασαν στο ακρόγιαλο της θάλασσας επάνω.
 Καταµεσήµερα κι ο γέροντας από το κύµα εβγήκε
και πηγαινόρχοντας λογάριασε τις θροφαντές του φώκιες·
πρώτους εµάς µετρούσε ανάµεσα στις φώκιες, τι το δόλο
δεν είχε βάλει ο νους του, κι έπειτα ξαπλώθηκε κι ατός του.
Κι εµείς µε χουγιαχτά χιµίζοντας τον πιάσαµε στα χέρια'
 µα ουδέ κι ο γέροντας λησµόνησε τις δολερές του τέχνες,
µον' πρώτα λιόντας µακροχήτικος στα χέρια µας εγίνη,
φίδι µετά, κατόπι λιόπαρδη και θρασεµένος κάπρος,
κι εγίνη και νερό τρεχάµενο και φουντωµένο δέντρο.
Εµείς ωστόσο τον κρατούσαµε γερά, χωρίς ξανάσα.
 Σαν πια βαρέθηκεν ο γέροντας τις δολερές του τέχνες,
γυρνώντας µίλησε, µε ρώτησε κι αυτά τα λόγια µου 'πε:
,, Υγιέ του Ατρέα, ποιος τάχα αθάνατος τα ταίριαξε µαζί σου'
και στήνοντας καρτέρι µ' έπιασες µε το στανιό; τι θέλεις;
Είπε, κι εγώ γυρνώντας µίλησα κι απηλογιά του δίνω:
 ,, Τι µε ρωτάς; το ξέρεις, γέροντα! Τι θες και µε πλανεύεις;
Παν µέρες στο νησί που κλείστηκα και πως θα ξεγλιτώσω
δεν ξέρω' την καρδιά στα στήθη µου να σιγολιώνει νιώθω.
Μα εσύ µολόγα µου, τι οι αθάνατοι θεοί τα ξέρουν όλα,
ποιος αναιώνιος τάχα µ' έδεσε και µου 'κλεισε το δρόµο;
 και πως την ψαροθρόφα θάλασσα περνώντας θα γυρίσω;
Είπα, κι αυτός γυρνώντας µίλησε κι απηλογιά µου δίνει:
Όµως στο ∆ία και στους επίλοιπους θεούς τρανές χρωστούσες
θυσίες να κάνεις, όταν γύριζες, πριν σκίσεις το κρασάτο'
το πέλαο, για να φτάσεις γρήγορα στη γη την πατρική σου·
 τι τους δικούς σου δε σου µέλλεται να ιδείς και να διαγείρεις
στο αρχοντικό σου το καλόχτιστο, στο πατρικό σου χώµα,
πριχού στον ουρανοκατέβατο τον ποταµό και πάλε,
στου Αιγύπτου τα νερά, διαγέρνοντας θυσίες τρανές προσφέρεις
τιµώντας τους θεούς, που αθάνατοι τα ουράνια πλάτη ορίζουν.
 Αλλιώς οι αθάνατοι δε δίνουνε τη στράτα που γυρεύεις."
Στα λόγια τούτα εµένα ράγισε βαθιά η καρδιά στα στήθη,
που απά στο πέλαο το αχνογάλαζο να κάνω µε κινούσε
της Αίγυπτος ξανά το δύσκολο και µακρινό ταξίδι.
Ωστόσο κι έτσι του αποκρίθηκα κι αυτά του συντυχαίνω:
 ,, Όλα όσα µου 'πες τώρα, γέροντα, Θα γίνουν, ως προστάζεις·
µον' έλα, ακόµα αυτό µολόγα µου, την πάσα αλήθεια πες µου,
αν όλοι οι Αργίτες, όσοι ο Νέστορας κι εγώ απ' την Τροία κινώντας
αφήκαµε εκεί πέρα, απείραχτοι µε τ' άρµενα γύρισαν
για µπας κι ως τέλεψε τον πόλεµο, κανείς στο πλοίο του εχάθη
 για και τον βρήκε ο πικροθάνατος στα χέρια των δικών του;
Είπα, κι αυτός γυρνώντας µίλησε κι απηλογιά µου δίνει:
,, Υγιέ του Ατρέα, γιατί µε ρώτησες για τούτα; ποιος ο λόγος
να τα κατέχεις, κι ό,τι µέσα µου κρυφό φυλάω να µάθεις;
Ακούγοντας πολληώρα αδάκρυτος σου λέω πως δε θα µείνεις!

Πολλοί σκοτώθηκαν, κι απόµειναν πολλοί· µα απ' τους προλάτες
των Αχαιών των χαλκοθώρακων στου γυρισµού το δρόµο
δυο µόνο χάθηκαν (στον πόλεµο και συ µπροστά βρισκόσουν)·
ζει κι ένας, µα κλεισµένος βρίσκεται στα πλατιά πέλαα κάπου.
Ο λοκρός Αίαντας στα µακρόκουπα καράβια µέσα εχάθη'
 τον είχε στης Γυρής τα τρίψηλα ριγµένο επάνω βράχια
ο Ποσειδώνας κι απ' τα κύµατα γλιτώσει και του Χάρου
θα ξέφευγε, η Παλλάδα µάνητα βαριά κι ας του κρατούσε,
λόγο µεγάλο αν δεν ξεστόµιζε, κακό της κεφαλής του:
καυκίστη δυνατά πως ξέφυγε της θάλασσας τα πλάτη
 στο πείσµα των θεών κι ως άκουσε το λόγο ο Ποσειδώνας,
µεµιάς αρπάζει το τρικράνι του στα δυνατά του χέρια
και της Γυρής το βράχο εχτύπησε, στα δυο χωρίζοντάς τον'
κι έµεινε εκεί ο µισός το απόκοµµα, που πάνω του καθόταν,
ο Αίας την ώρα που καυκίστηκε, στο πέλαο µέσα πέφτει,
 στ' απέραντα αγριεµένα κύµατα µαζί του σέρνοντας τον.
Έτσι αφανίστη, µε το στόµα του πληµµυρισµένο αρµύρα.
Τον αδερφό σου τον διαφέντεψε στα βαθουλά καράβια
η Ήρα η σεβάσµια, κι έτσι ξέφυγε του Χάρου αλήθεια τότε.
Μα σύντας στου Μαλιά το απόγκρεµο βουνό κοντά είχε φτάσει,
 ξάφνου ένας δρόλαπας τον άρπαξε στα βογγητά του µέσα·
κι ως το στερνό της χώρας σύνορο του σέρνει τα καράβια
στο ψαροθρόφο επάνω πέλαγο. Στα µέρη εκείνα ζούσε
παλιά ο Θυέστης, όµως ο Αίγιστος, ο γιος του, εζούσε τώρα.
Και κείθε ο γυρισµός τους φάνηκε να 'ναι εύκολος, κι ως πρίµο
 γύρισαν οι θεοί τον άνεµο, διαγείραν στην πατρίδα.
Κι αυτός ολόχαρος τα χώµατα τα γονικά πατώντας
τα φίλειε σκύβοντας, τα χάιδευε, και του 'τρεχαν ποτάµι
ζεστά τα δάκρυα, που το αξιώθηκε να ξαναϊδεί πατρίδα.
Μα από τη βίγλα ένας βιγλάτορας τον ξέκρινε, βαλµένος
 απ' τον παµπόνηρο τον Αίγιστο' του 'χε χρυσάφι τάξει
δυο τάλαντα, και παραµόνευε σωστό ένα χρόνο, ο ρήγας
µη φτάσει ανένιωστος και στ' άρµατα ριχτεί να τον χτυπήσει.
Κι αµέσως κίνησε, το µήνυµα να πάει στο βασιλιά του'
κι ο Αίγιστος τότε ακούοντας πίβουλες εµηχανεύτη τέχνες:
 Είκοσι διάλεξε απ' τη χώρα του, τους πιο αντρειανούς, να στήσει
καρτέρι, κι απ' την άλλη επρόσταζε τις τάβλες να του στρώσουν.
Μετά κινάει, τον Αγαµέµνονα το ρήγα να καλέσει
µε αµάξια κι άτια, πράξες άνοµες στα φρένα µελετώντας,
Κι ως δέχτη εκείνος, δίχως θάνατο να κακοβάνει ο νους του,

τον σφάζει στο τραπέζι, ως σφάζουνε το βόδι στο παχνί του.
Κι ουδέ απ' του γιου του Ατρέα τους συντρόφους απόµεινε κανένας,
ουδέ κι απ' του Αίγιστου σκοτώθηκαν κι εκείνοι στο παλάτι.
Ως είπε τούτα, εµένα ράγισε βαθιά η καρδιά στα στήθη,
κι απά στην αµµουδιά καθούµενος θρηνούσα· πια η καρδιά µου
 δεν ήθελε να ζεί, να χαίρεται το φως του ήλιου στον κόσµο.
Κι αφού πια απόκαµα να µύρουµαι κυλούµενος στον άµµο,
ο αλάθευτος θαλασσογέροντας αυτά τα λόγια µου 'πε:
,, Υγιέ του Ατρέα, µην κλαις αδιάκοπα και δίχως τέλος έτσι'
δε βγαίνει από το θρήνο τίποτα, µον' κοίτα να γυρίσεις
 πίσω και συ µιαν ώρα αρχύτερα στη γη την πατρική σου'
για ζωντανό θα βρεις τον Αίγιστο για έχει προλάβει ο Ορέστης
να τον σκοτώσει· λέω το ξόδι του µπορείς να το προφτάσεις."
Στα λόγια αυτά η καρδιά στα στήθη µου κι η πέρφανη ψυχή µου
πήραν και γλύκαναν, κι ας ένιωθα βαθιά µου τόση πίκρα,
 και κράζοντας τον ανεµάρπαστα του συντυχαίνω λόγια:
,, Γι' αυτους πια ξέρω' τώρα λέγε µου τον τρίτο πως τον λένε;
ποιος είναι ο ζωντανός στ' απέραντα πελάγη που κρατιέται,
για κι ο νεκρός; ν' ακουσω θα 'θελα, κι ας νιώθω πίκρα τόση."
Είπα, κι αυτός γυρνώντας µίλησε κι απηλογιά µου δίνει:
 ,, Του Λαέρτη ο γιος είναι, που κάθεται στο κάστρο της Ιθάκης'
σ' ενα νησί τον είδα, αδιάκοπα να κλαίει και να θρηνάται'
η Καλυψώ η ξωθιά στο σπίτι της τόνε κρατεί δικό της
αθέλητα του, κι ουδέ δύνεται να ιδεί ξανά πατρίδα'
δεν έχει πια µαθές πολύκουπα καράβια και συντρόφους,
 στη ράχη την πλατιά της θάλασσας µαζί τους να τον πάρουν.
Μα εσένα η µοίρα, αρχοντογέννητε Μενέλαε, δε σου γράφει
στο αλογοθρόφο το Άργός κλείνοντας τα µάτια να πεθάνεις·
στην τέλειωση της γης οι αθάνατοι και στους Ηλύσιους κάµπους,
που κυβερνά ο ξανθός Ραδάµανθης, λογιάζουν να σε στείλουν,
 όπου περνούν οι ανθρώποι ξέγνοιαστη ζωή, µακάρια, δίχως
µηδέ βροχές µηδέ χιονόκαιρα µηδέ βαριούς χειµώνες.
Ο Ωκεανός εκεί του Ζέφυρου πνοές γλυκές, καθάριες
αφήνει να φυσούν, να χαίρουντοα δροσιές οι ανθρώποι πάντα'
τι αφού έχεις την Ελένη ταίρι σου, του ∆ία γαµπρός λογιέσαι."

Είπε, και βούτηξε στη θάλασσα την πολυκυµατούσα'
κι εγώ µε τους ισόθεους τράβηξα συντρόφους στα καράβια,
και χίλιες µύριες έγνοιες έδερναν, ως όδευα, το νου µου.
Κι ως κατεβήκαµε στη θάλασσα και στο πλεούµενο µας,
η νύχτα πριν πλακώσει η αθάνατη, στρωθήκαµε στο δείπνο'
 µετά πλαγιάσαµε στο ακρόγιαλο της θάλασσας επάνω.
Κι η Αυγή σα φάνη η πουρνογέννητη και ροδοδαχτυλάτη,
σύραµε πρώτα τα καράβια µας στο θείο το κύµα µέσα
και στήσαµε κατάρτια κι άρµενα στα ζυγιαστά καράβια·
µετά κι οι σύντροφοί µου ανέβηκαν, και στα ζυγά ως καθίσαν
 γραµµή, την αφρισµένη θάλασσα µε τα κουπιά χτυπούσαν
και πίσω στο ουρανοκατέβατο της Αίγυπτος ποτάµι
φτάνω κι αράζω, κι αψεγάδιαστες τρανές θυσίες προσφέρνω.
Κι ως τους αθάνατους µαλάκωσα θεούς, ασκώνω µνήµα
στον Αγαµέµνονα, αλησµόνητο να µείνει τ' όνοµά του.
 Κι αυτά σαν τέλεψα, ξεκίνησα, κι οι αθάνατοι µου στείλαν
πρίµον αγέρα, προβοδώντας µε στη γη την πατρική µου.
Μον' έλα τώρα, στο παλάτι µου να µείνεις θέλω ακόµα,
κι άµα διαβούνε δέκα δώδεκα µερόνυχτα, σε στέλνω
µε το καλό πια τότε σπίτι σου' και δώρα θα σου δώσω,
 αµάξι τορνευτό, να χαίρεσαι, κι άλογα τρία, κι ακόµα
θα 'χεις πανώρια κούπα χάρισµα, στο νου σου να µε φέρνεις,
κάθε φορά που στους αθάνατους θεους σπονδές σταλάζεις.»
Κι ο γνωστικός γυρνάει Τηλέµαχος κι απηλογιά του δίνει:
«Υγιέ του Ατρέα, καιρό περσσότερο µη µου ζητάς να µείνω!
 Ακέριο χρόνο εγώ θα το 'θελα να κάθουµαι κοντά σου,
χωρίς ν' αποζητώ το σπίτι µου µηδέ και τους γονιούς µου'
τόσου ν' ακούω τα λόγια σου και τις κουβέντες σου όλες
µου αρέσει' ωστόσο κι οι σύντροφοί µου στην άγια Πύλο θα 'χουν
πια βαρεθεί, που εσύ δε µ' αφήκες νωρίτερα να φύγω.
 Κι ό,τι µου δώκεις, να φυλάγεται θα το 'θελα στο σπίτι.
Μαζί µου στην Ιθάκη αλόγατα δεν παίρνω· θα τ' αφήσω
στον ίδιο εσένα να τα χαίρεσαι. τι εσύ εδώ πέρα ορίζεις
διάπλατο κάµπο, όπου και κύπερη φυτρώνει και τριφύλλι
και βίκο κι άσπρο, αδερφοκλώνιαστο κριθάρι και σιτάρι.
 Ρούγες φαρδιές εµείς δεν έχουµε µηδέ λιβάδια, µόνο
γιδοβοσκές, µα κι οι αλογότοποι τέτοια οµορφιά δεν έχουν.
Κανένα απ' τα νησιά της θάλασσας δεν είναι µε λιβάδια,
κι ουδέ µπορουν να θρέφουν άλογα  κι η Ιθάκη πάνω απ' όλα.»
Έτσι µιλουσε, κι ο βροντόφωνος Μενέλαος µε το χέρι

τον χάιδεψε, του χαµογέλασε κι αυτά τα λόγια του 'πε:
«Αρχοντικιά είναι, γιε µου, η φύτρα σου, τα λόγια σου το δείχνουν, γι' αυτό σου
µεταλλάζω τ' άλογα, τι µου περνά απ' το χέρι·
Απ' τ' αγαθά που στο παλάτι µου βρίσκονται φυλαγµένα
εγώ το πιο ακριβό, το πιο όµορφο θα σου χαρίσω τώρα:
 Ένα κροντήρι καλοδουλευτο σου δίνω, ακέριο ασήµι,
που 'ναι τα χείλια του µε µάλαµα ψηλά µαργελωµένα,
δουλειά του Ηφαίστου· µου το χάρισε των Σιδονίων ο ρήγας;
ο τρανός Φαίδιµος, σα βρέθηκα, στου γυρισµού το δρόµο,
κει πέρα και µε δέχτη σπίτι του' τώρα το δίνω εσένα.»
 Έτσι. µιλούσαν συναλλήλως τους εκείνοι οι δυο, κι ωστόσο
του θείου του βασιλιά οι συντράπεζοι τραβούσαν στο παλάτι,
κι αρνιά να φάνε σέρναν, κι έφερναν κρασί αντρειανό να πιούνε·
ψωµί τους στέλναν οι γυναίκες τους οι οµορφοµαντιλούσες.
Μες στο παλάτι ετούτοι σύνταζαν το γιόµα· κι οι µνηστήρες
 την ώρα τους περνούσαν παίζοντας, και ρίχναν στο σηµάδι
µπρος στου Οδυσσέα το αρχοντοπάλατο, µε δίσκους, µε κοντάρια,
στο πατηµένο σιάδι, όπου 'παιζαν οι αδιάντροποι και πρώτα.
Εκεί κι ο Αντίνοος κι ο θεόµορφος Ευρύµαχος καθόνταν,
οι πρώτοι απ' τους µνηστήρες, άρχοντες όλο αντριγιά κι αξιότη.
 Ξάφνου ο Νοήµονας τους ζύγωσε µε βιάση, ο γιος του Φρόνιου,
και στον Αντίνοο πήρε κι έλεγε και τέτοια τον ρωτούσε:
«Αντίνοε, τάχα το κατέχουµε για κι όχι, πότε θα' ρθει,
από την Πύλο πια ο Τηλέµαχος την αµµουδάτη πίσω;
Μου πήρε το καράβι κι έφυγε, και τώρα το 'χω ανάγκη,
 στους κάµπους να διαβώ της Ήλιδας· έχω µαθές φοράδες,
δώδεκα εκεί και µου βυζαίνουνε βασταγερά µουλάρια,
άζευτα ακόµα  κάποιο να 'παιρνα, πια στο ζυγό να στρώσω.»
Είπε, κι εκείνοι ακούοντας σάστισαν δεν το 'χε βάλει ο νους τους
πως στου Νηλέα την Πύλο εδιάβηκε, µον' κάπου εκεί πως θα 'ταν
 στην εξοχή, για στα κοπάδια του για στου χοιροβοσκου του.
Κι ο γιος του Ευπείθη, ο Αντίνοος, γύρισε και τέτοια του µιλούσε: «Πες την αλήθεια,
πότε κίνησε και ποιους να παν µαζί του
απ' την Ιθάκη νιους εδιάλεξε; µην πήρε δούλους τάχα
και ρογιαστούς δικους του; ∆ύνουνταν κι αυτό µαθές να κάνει.
 Κι ακόµα αυτό σωστά µολόγα µου, καλά να καταλάβω:
Το µελανό καράβι σου άρπαξε µεβιάς, αθέλητα σου,
για παρακάλεσε, και σύγκλινες και συ να του το δώσεις;»
Κι απηλογήθηκε ο Νοήµονας, του Φρόνιου ο γιος, και του 'πε:
«Ατός µου, θέλοντας του το 'δωκα. Τι θα 'κανε όποιος άλλος,
 αν ένας τέτοιος άντρας, που 'τυχε περίσσιες έγνοιες να 'χει,
του το ζητούσε; Θα 'ταν δύσκολο να του αρνηστεί τη χάρη.
Τον συντροφεύουν τώρα νιούτσικοι, µετά από µας οι πρώτοι
της χώρας· κι είδα και το Μέντορα στο πλοίο µου πρώτος πρώτος
να µπαίνει  για κι έναν αθάνατου του 'µοιαζε περίσσια.
 Μα έχω σαστίσει: χτες το Μέντορα τον είδα εδώ πρι φέξει,
την ώρα που 'πρεπε να βρίσκεται στο πλοίο µου για την Πύλο!»
Ως είπε τούτα, στου πατέρα του κινάει και πάει το σπίτι
µα εκείνοι, οι δυο βαριά χολόσκασαν και πάψαν τους µνηστήρες
απ' τα παιχνίδια και τους έβαλαν όλους µαζί να κάτσουν.
 Κι ο γιος του Ευπείθη, ο Αντίνοος, µίλησε κι αναµεσό τους είπε,
χολή γεµάτος, και ξεχείλιζαν τα σκοτεινά του σπλάχνα
από το πάθος, και τα µάτια του σαν τη φωτιά ξαστράφταν:
«Ωχού, τρανή δουλειά ο Τηλέµαχος µε τούτο το ταξίδι
σκάρωσε απόκοτα, κι ας λέγαµε πως δε θα το τελέψει!
 Ένα παιδί στο πείσµα τόσων µας αρµάτωσε καράβι,
τους κάλλιους διάλεξε του τόπου µας και τώρα είναι φευγάτος.
Κι αυτά είναι ακόµα αρχή· χειρότερα θα κάµει  ο ∆ίας µονάχα
να τον αφάνιζε, το σύνορο πριχού διαβεί της νιότης.
Μα οµπρός, γοργό καράβι κι είκοσι για δώστε µου συντρόφους,
 καρτέρι να του στήσω, ως θα 'ρχεται, να τον παραφυλάξω
µπρος στο στενό, που η Σάµη η απόγκρεµη µε την Ιθάκη κάνει,
να του 'βγει σε κακό που κίνησε ζητώντας το γονιό του.»
Έτσι µιλούσε, κι όλοι εσύγκλιναν και του 'διναν κουράγιο,
µετά σηκώθηκαν και τράβηξαν για του Οδυσσέα το σπίτι.
 Πολληώρα ωστόσο δε χρειάστηκε να µάθει η Πηνελόπη'
τα όσα οι µνηστήρες µηχανεύουνταν της τα µαρτύρησε όλα
ο Μέδοντας ο κράχτης, που άκουσε το τι βουλές υφαίναν,
απόξω απ' την αυλή ως τριγύριζε, κι αυτοί ήταν από µέσα.
Κι έτρεξε µέσα από τις κάµαρες να πάει της Πηνελόπης
 το µήνυµα' µα αυτή του φώναξε, σα φάνη στο κατώφλι:
« Κράχτη, για µίλα µου, τι σ' έστειλαν εδώ οι τρανοί µνηστήρες;
Τάχα να πεις στις σκλάβες έρχεσαι του θεϊκού Οδυσσέα,
τις άλλες τους δουλειές αφήνοντας, να τους γνοιαστούν το γιόµα;
Θε µου, να µη µονοσυνάζουνταν, να µη µε θέλαν ταίρι,
 και να 'ταν η στερνή κι ολόστερνη φορά που εδώ δειπνούνε! 
που κάθε λίγο µαζευόσαστε κι ό,τι έχουµε µας τρώτε,
το βιος του γνωστικού Τηλέµαχου. Σε χρόνια περασµένα'
απ' τους γονιούς σας δεν ακούσατε, παιδιά σαν ήστε ακόµα,
µε πόση αγάπη στους πατέρες σας φερνόταν ο Οδυσσέας;
 Ποτέ κανέναν δεν αδίκησε µε λόγο για µε πράξη,
καθώς το συνηθίζουν όλοι τους οι ισόθεοι βασιλιάδες,
που άλλον µισούν απ' τους ανθρώπους τους και σ' άλλο αγάπη δείχνουν.
Εκείνος ανοµιά δεν έπραξε ποτέ του σε κανέναν.
Μα εσάς τα φυσικό και τ' άπρεπα ξεσκεπάστηκαν έργα!
 Κάνεις καλό  και πότε αργότερα σου το χρωστούνε χάρη;»
Της αποκρίθη τότε ο Μέδοντας,  που 'χε περίσσια γνώση:
«Να 'ταν αυτό που λες, βασίλισσα, το πιο κακό, µακάρι!
Κάτι άλλο, ακόµα µεγαλύτερο και πιο φριχτό οι µνηστήρες
τώρα µελέτησαν στα φρένα τους, που ο ∆ίας να µην το στρέξει:
 Ως πίσω θα γυρνά ο Τηλέµαχος, να τον σκοτώσουν θέλουν
µε κοφτερό χαλκό· τι εκίνησε να πάει στην άγια Πύλο
και στη θεϊκιά τη Σπάρτη, ο κύρης του τι απόγινε να µάθει.»
Αυτά είπε, κι εκείνης τα γόνατα λυθήκαν κι η καρδιά της,
κι έτσι πολληώρα απόµεινε άλαλη, και πληµµύρισαν δάκρυα
 τα δυο τα µάτια της, και πιάστηκεν η γάργαρη φωνή της.
Αργά στο τέλος του αποκρίθηκε κι αυτά τα λόγια του 'πε:
«Ποιος λόγος, κράχτη, ο γιος µου που 'φυγε; Ποια ανάγκη τον κρατούσε να µπει στα
πλοία τα γοργοτάξιδα, που τα 'χουν οι άντρες γι άτια
µέσα στα κύµατα, της θάλασσας τις στράτες σα διαβαίνουν;
 Για να χαθεί απ' τον κόσµο ανέγνωρο και τ' όνοµά του ακόµα;»
Της αποκρίθη τότε ο Μέδοντας, που 'χε περίσσια γνώση:
«Θεός κανένας αν τον έσπρωξε δεν ξέρω, για αν µονάχος,
να πάει στην Πύλο πέρα γύρεψε, να µάθει για τον κύρη,
αν είναι να γυρίσει σπίτι του για ποιος χαµός τον βρήκε.»
 Είπε, και διάβηκε τις κάµαρες του παλατιού, να φύγει.
Κι εκείνην ο καηµός την έζωσε, να την ψυχοµαράνει·
να κάτσει σε σκαµνί δεν πρόφτασε, κι ας ήταν τόσα µέσα,
µον' στο κατώφλι κοντοκάθισε του στέριου γυναικίτη
µε σπαραγµό θρηνώντας· γύρω της σιγόκλαιγαν κι οι σκλάβες,

νιές και γερόντισσες, που βρέθηκαν την ώρα αυτή στο σπίτι.
Κι η Πηνελόπη πήρε κι έλεγε στα κλάµατα της µέσα:
«Καλές µου, ακούστε! Ο ρήγας του Ολύµπου µ' έχει ποτίσει πίκρες
απ' όλες πιο τις συνανάθροφες και συνοµήλικες µου.
Χαµένο το αντρειωµένο ταίρι µου, µε την καρδιά του λιόντα,
 που µες στους ∆αναούς ξεχώριζε σε όλα παράξιος, κι είναι
στο Άργος βαθιά απλωµένη η δόξα του και στην Ελλάδα πάσα.
Τώρα το γιο απ' το σπίτι µου άρπαξαν οι Ανεµικές, να σβήσει ανέγνωρος, κι ουδέ τον
άκουσα την ώρα που κινούσε.
Πως απ' το νου καµιάς σας, άσπλαχνες, δεν πέρασε, απ' τον ύπνο
 να µε σηκώσει; Κι όµως όλες σας την ξέρατε την ώρα
που εκείνος στο καράβι ανέβηκε το µαύρο να µισέψει.
Τέτοιο ταξίδι εγώ αν εµάθαινα πως λογαριάζει ο γιος µου,
το δίχως άλλο εδώ θ' απόµενε, κι ας βιάζουνταν να φύγει,
για πρώτα αποθαµένη θ' άφηνε τη µάνα του στο σπίτι.
 Μα ας κράξει κάποια δίχως άργητα το γέρο το ∆ολίο,
το δούλο µου, που ο κύρης µου 'δωκε, για εδώ παλιά ως κινούσα,
και το πολύδεντρο µου γνοιάζεται περβόλι, στο Λαέρτη
να τρέξει κι όλα αυτά πως έγιναν να του ιστορήσει, δίπλα
καθούµενος· βουλή στα φρένα του µπορεί να κλώσει εκείνος,
 να βγεί να προσκλαφτεί στη µάζωξη σ' αυτούς που το δικό του
και του Οδυσσέα του ισόθεου θέλησαν το σπέρµα ν' αφανίσουν.»
Κι η Ευρύκλεια τότε η βάγια µίλησε κι απηλογιά της δίνει:
«Θες, σκότωσε µε, θυγατέρα µου, µε ανέσπλαχνο µαχαίρι,
θες, άσε µε να ζω στο σπίτι σου' δε θα σου κρύψω λέξη·
 τα' ξερα τούτα κι ό,τι γύρεψε του το 'δωκα µαζί του,
ψωµί, κρασί γλυκό, µα µ' έβαλε κι όρκο τρανό του αµώνω
να µη σου πω µια λέξη, δώδεκα πριχού διαβούνε µέρες,
ξον αν το µάθαινες πως έφυγε κι ατή σου τον ζητούσες·
τα κάλλη σου µαθές δεν ήθελε µε θρήνους ν' αφανίζεις.
 Μα τώρα πάρε πλύσου κι άλλαξε σκουτιά καθάρια πρώτα,
κι ανέβα µε τις βάγιες έπειτα στο ανώι και προσευχήσου '
στην Αθηνά, του βροντοσκούταρου του ∆ία τη θυγατέρα·
κι εκείνη τότε κι απ' το θάνατο µπορεί να τον γλιτώσει.
Και µην παιδεύεις πια το γέροντα τον παιδεµένο' τόσο
 δεν τ' οχτρεύτηκαν οι τρισεύτυχοι θεοί θαρρώ το γένος
του γιου του Αρκείσιου' πάντα κάποιος τους θα µείνει ν' αφεντεύει
τ' αρχοντικά τ' αψηλοτάβανα και τα παχιά χωράφια.»
Είπε, και γλύκανε το θρήνο της, της στέγνωξε τα δάκρυα
στα µάτια' κι έτσι επλύθη κι άλλαξε σκουτιά καθάρια πρώτα,
 κι ανέβη µε τις βάγιες έπειτα στο ανώι, και σε πανέρι
τ' αγιοκριθάρια πήρε κι έβαλε, και στην Παλλάδα ευκήθη:
«Επάκουσέ µε, κόρη αδάµαστη του Βροντοσκουταράτου!
Αν ο Οδυσσέας ο πολυµήχανος στο αρχοντικό του µέσα
αρνίσια για ταυρίσια σου 'καψε παχιά µεριά ποτέ του,
 τώρα θυµήσου τα και γλίτωσε τον ακριβό το γιο µας!
∆ιαφέντεψε τον απ' τους άνοµους, αδιάντροπους µνηστήρες!»
Είπε, και σκλήριξε, κι ο λόγος της απ' τη θεά επακούστη.
Ωστόσο κι οι µνηστήρες φώναζαν στον ισκιερό αντρωνίτη,
και τούτα έλεγαν απ' τους νιούτσικους τους φαντασµένους κάποιοι:
 «Η πολυγύρευτη βασίλισσα µας ετοιµάζει, γάµο,
κι ουδέ στοχάζεται το θάνατο που καρτερεί το γιο της!»
Αυτά αναθίβαναν δεν κάτεχαν µαθές το τι είχε γένει·
και τότε ο Αντίνοος τέτοια µίλησε κι αναµεσό τους είπε:
«Για παρατάτε τώρα, ανέµυαλοι, τα φουσκωµένα λόγια
 µια και καλή, µην τύχει και τα πει κανείς και πάρα µέσα!
Ας σηκωθούµε ωστόσο αµίλητοι, να βάλουµε σε πράξη
αυτά που λέγαµε και σε όλους µας πρεπούµενα φανήκαν.»
Είπε και διάλεξε άντρες είκοσι, τους πιο αντρειανούς του τόπου,
και στο γοργό καράβι εκίνησαν να παν και στο ακρογιάλι.
 Πρώτα το πλοίο τους µες στη θάλασσα βαθιά να πέσει εσύραν,
στήσαν µετά κατάρτια κι άρµενα στα µελανό καράβι
και τα κουπιά από τις δερµάτινες πέρασαν τροπωτήρες,
όλα ως εταίριαζε· τελειώνοντας τ' άσπρα πανιά σηκώσαν
και τα παιδόπουλα τα πέρφανα τους φέρναν τ' άρµατά τους.
 Και στα ρηχά νερά σαν το άραξαν κι ατοί τους όξω βγήκαν,
σπεροδειπνούσαν απαντέχοντας το βράδυ πότε θα 'ρθει.
Ωστόσο η Πηνελόπη η φρόνιµη στο ανώι της είχε ανέβει,
και νηστική κοιτόταν, άφαγη, χωρίς να τρώει, να πίνει,
έγνοιες γεµάτη  ο γιος της ο άψεγος θα γλίτωνε του Χάρου,
 για από τα χέρια των αδιάντροπων µνηστήρων θα χανόταν;
Πόσα λογιάζει ο λιόντας, που 'τυχε παγάνα να τον ζώσει,
κι έχει δειλιάσει, τι τον στένεψαν µε πονηριά τρογύρα,
τόσα κι ο νους εκείνης έβαζε' κι ήρθε ο γλυκός ο γύπνος,
κι έγειρε πίσω και κοιµήθηκε κι οι αρµοί της ελυθήκαν.

Τότε η Αθηνά, η θεά η γλαυκόµατη, στοχάστηκε άλλα πάλι'
πήρε έναν ίσκιο και τον έπλασε, κορµί γυναίκας να 'χει,
παρόµοιας µε την κόρη του άτροµου του Ικάριου, την Ιφθίµη,
που ταίρι του την είχεν ο Εύµηλος και στις Φερές εζούσαν
µετά στο αρχοντικό τον έστειλε του θεϊκού Οδυσσέα,
 για να µερώσει, τον αλάρωτο της Πηνελόπης θρήνο,
να πάψει πια να κλαίει, να γόζεται και να µοιρολογιέται.
Κι εκείνος απ' του σύρτη επέρασε πλάι το λουρί, κι ως βρέθη
στο γυναικίτη, στο κεφάλι της εστάθη και της είπε:
«Με πικραµένα αποκοιµήθηκες τα στήθη, Πηνελόπη!
 Μα ουδέ κι αφήνουν οι τρισεύτυχοι θεοί να ζεις µε θρήνους
και παιδεµούς χωρίς ξανάσαση' θα στρέψει δίχως άλλο
ο γιος σου, τι δεν έχει φταίξιµο µπρος στους θεούς κανένα.»
Κι η Πηνελόπη τότε η φρόνιµη γυρνάει κι απηλογιέται,
γλυκά απ' τον ύπνο µπρος στων όνειρων τις πόρτες δαµασµένη:
 «Τι θες εδώ, αδερφή; Στα µέρη µας πιο πρώτα δεν ερχόσουν
συχνά, κι αλάργα είναι το σπίτι σου πολυ. Τι µου γυρεύεις
να πάψω τώρα εγώ τα κλάµατα, τις πίκρες να ξεχάσω,
που αρίφνητες βαθιά σπαράζουνε το νου και την καρδιά µου;
Χαµένο το αντρειωµένο ταίρι µου, µε την καρδιά του λιόντα,
 που µες στους Αχαιούς ξεχώριζε σε όλα παράξιος, κι είναι
στο Άργός βαθιά απλωµένη η δόξα του και στην Ελλάδα πάσα.
Κι ο ακριβογιός µου τώρα ανέβηκε σε βαθουλό καράβι,
παιδί µικρό, σε κόπους άπραγος κι ακάτεχος σε λόγια.
Για τούτον πια εγώ τώρα µύρουµαι µαθές παρά για κείνον
 για τούτον τρέµω εγώ και σκιάζουµαι, µην τύχει και µου πάθει
για εκεί στους ξένους τόπους που 'φυγε, για στα βαθιά πελάγη·
τι έχει πολλούς ο γιος µου αντίδικους, που το κακό του κλώθουν,
να τον σκοτώσουν, πριν στα χώµατα τα πατρικά διαγείρει.»
Κι ο ανάερος ίσκιος τότε γύρισε κι απηλογιά της δίνει:
 «Κάµε κουράγιο και στα φρένα σου µην κακοβάνεις τόσο·
τι τέτοιο συνεβγάλτη αξιώθηκε να 'χει µαζί, που κι άλλοι
να τους παράστεκε θα γύρευαν  τόση είναι η µπόρεση του! 
την Αθηνά Παλλάδα, που 'νιωσε στους θρήνους σου συµπόνια,
γι' αυτό κοντά σου τώρα µ' έστειλε, τα λόγια µου ν' ακούσεις.»

Κι η Πηνελόπη τότε η φρόνιµη γυρνάει κι απηλογιέται:
«Θεός αλήθεια αν είσαι κι άκουσες ενός θεού τα λόγια,
αχ, και για κείνον τον τρισάµοιρο για µίλησε µου τώρα,
αν είναι στη ζωή και χαίρεται του ήλιου το φως ακόµα,
για αν τον εβρήκε κιόλα ο θάνατος κι έχει διαβεί στον Άδη.»
 Κι ο ανάερος ίσκιος τότε γύρισε κι απηλογιά της δίνει:
«Μην περιµένεις απ' το στόµα µου να βγει για κείνον λέξη,
αν ζει για αν πέθανε· είναι αταίριαστο να λέω του ανέµου λόγια.»
Αυτά είπε, κι απ' του σύρτη εδιάβηκε πλάι το λουρί, κι εχάθη
στου ανέµου τις πνοές. Πετάχτηκε κι εκείνη από τον ύπνο,
 του Ικάριου η κόρη, και στα στήθη της είχε η καρδιά γλυκάνει,
που τόσο φανερό είδε τ' όνειρο µες στην καρδιά της νύχτας.
Στις στράτες του πελάγου αρµένιζαν την ώρα αυτή οι µνηστήρες,
τον άγριο φόνο του Τηλέµαχου στα φρένα µελετώντας.
Κάποιο ξερόνησο στης θάλασσας τη µέση  εδώθε η Ιθάκη
 κι εκείθε η Σάµη στέκει η απόγκρεµη  θωρείς, την Αστερίδα,
όχι τρανή, µε καλολίµανους, χώρια µεριά καθέναν,
κόρφους διπλούς' εκεί τον πρόσµεναν οι Αργίτες στο καρτέρι.
Οµήρου Οδύσσεια  ε
Μετάφραση Ν. Καζαντζάκη  Ι. Κακριδή
 Μόλις ασκώθη απ' του τρισεύγενου του Τιθωνού την κλίνη
η Αυγή, το φως της στους αθάνατους και στους θνητούς να φέρει,
κάθιζαν οι θεοί σε σύναξη, κι ο ∆ίας αναµεσό τους
o αψηλοβρόντης, που ακατάλυτη λογιέται η δύναµη του.
 Εκεί η Παλλάδα, που τα βάσανα τα πλήθια του Οδυσσέα
στο σπίτι της ξωθιάς θυµήθηκε και τον γνοιαζόταν, είπε:
« Πατέρα ∆ία και σεις αθάνατι θεοί µακαρισµένοι,
γλυκός, αλήθεια, και καλόγνωµος να µη βρεθεί πια ρήγας
µηδέ και δίκιος, που στο χέρι του κρατά βασιλοράβδι,
 µόνο να δείχνει πάντα ανέσπλαχνος κι όλο ανοµιές να κάνει,
την ώρα που όλοι τον λησµόνησαν απ' το λαό το θείο
τον Οδυσσέα, που όντας αφέντευε, που ήταν γλυκός σαν κύρης.
Κι αυτός τραβάει καηµούς αβάσταγους σ' ένα νησί κλεισµένος·
η Καλυψώ η ξωθιά στο σπίτι της τόνε κρατεί δικό της

αθέλητα του, και δε δύνεται να ιδεί ξανά πατρίδα'
δεν έχει πια µαθές πολύκουπα καράβια και συντρόφους,
στη ράχη την πλατιά της θάλασσας µαζί τους να τον πάρουν.
Τώρα γυρεύουν να σκοτώσουνε και τον άκριβογιό του,
πίσω ως διαγέρνει ταξιδεύτηκε µαθές στην άγια Πύλο
 και στη θεϊκιά τη Σπάρτη, ο κύρης του τι απόγινε να µάθει.»
Και τότε ο ∆ίας της αποκρίθηκεν ο νεφελοστιβάχτης:
«Ποιος λόγος, κόρη µου, σου ξέφυγε της οδοντωσιάς το φράχτη;
∆ική σου αλήθεια τούτη η απόφαση δεν ήταν, ο Οδυσσέας
να πάρει απ' τους µνηστήρες φτάνοντας το γδικιωµό του πίσω;
 Και τον Τηλέµαχο στο χέρι σου προβόδα τον, ως ξέρεις,
στη γη την πατρική του ανέβλαβος να φτάσει, κι οι µνηστήρες
πίσω να στρέψουν δίχως όφελος µε πλεούµενό τους.»
Αυτά είπε, και γυρνώντας µίλησε στον ακριβό το γιο του:
«Για τρέχα, Ερµή µαντατφόρο µας δεν έχουµε άλλο, ξέρεις
 τον ορισµό µας τον αλάθευτης οµορφοµαλούσας
ξωθιάς να πεις, ο καρτερόψυχος να στρέψει πια Οδυσσέας
πίσω στο σπίτι του, ασυντρόφιαστος κι από θεούς κι ανθρώπους·
πάνω σε µια πλωτή ξυλόδετη, τραβώντας µύρια πάθη,
σε είκοσι µέρες στην παχιόβωλη να φτάσει τη Σχερία,
 στων Φαίακων το νησί, που η φύτρα τους µε των θεών λογιέται.
Εκείνοι ολόκαρδα ως αθάνατο τον τιµήσουν όλοι
και θα τον στείλουν µε καράβι τους στη γη την πατρική του,
µε απλοχεριά χαλκό και µάλαµα και ρούχα δίνοντας του
πολλά· ποτέ απ' την Τροία δε θά 'φερνε τόσα ο Οδυσσέας µαζί του,
 κι ας γύριζε άβλαβος κι ας γλίτωνε τα κούρσα που του λάχαν'
γιατί του µέλλεται τους φίλους του να ιδεί και να διαγείρει
στο αψηλοτάβανο παλάτι του, στο πατρικό του χώµα.»
Είπε, κι ο Αργοφονιάς τον άκουσεν Ερµής, ο ψυχολάτης,
και δίχως άργητα στα πόδια του χρυσά περνάει σαντάλια,
 πανώρια, αθάνατα, που ανάλαφρα, σαν τις πνοές του ανέµου,
τον φέρναν πάνω απ' τις απέραντες στεριές και τα πελάγη.
Και πήρε το ραβδί στο χέρι του, που των θνητών τα µάτια γητεύει,
σε όσους θέλει κλειώντας τα, κι άλλους ξυπνά απ' τον ύπνο'
µε αυτό και τότε ο τρανοδύναµος Αργοφονιάς πετούσε.

Περνώντας την Πιερία στη θάλασσα κατέβη απ' τον αιθέρα
και πήρε πάνω από τα κύµατα να τρέχει, ωσάν το γλάρο,
που ως ψάρια πιάνει στης ακάρπιστης της θάλασσας τα βάθη
τ' άγρια, νοτίζει τις φτερούγες του στην άρµη της· παρόµοια
κι ο Ερµής την ώρα αυτή τα κύµατα προσδιάβαινε τα πλήθια.
 Μα ως στο νησί πετώντας έφτασε το αλαργινό, πια αφήκε
το ανταριασµένο πέλαο πίσω του, και στη στεριά πατώντας
τράβηξε οµπρός, στο σπήλιο ως που 'φτασε το µέγα της νεράιδας
της οµορφόµαλλης' να βρίσκεται την πέτυχε στο σπίτι'
φωτιά τρανή στο τζάκι ελάβριζε, και το νησί ένα γύρο
 µοσκοβολούσε απ' τον καλόσκιστο κέδρο και τη θούγια,
ως καίουνταν' κι εκείνης η γάργαρη φωνή ακουγόταν µέσα,
καθώς στον αργαλειό της ύφαινε µε ολόχρυση σαγίτα.
Το σπήλιο δάσο περίζωνε δροσάτο, φουντωµένο,
σκλήθρες και λεύκες και µοσκόβολα τρογύρα κυπαρίσσια.
 Που πια κούρνιαζαν απλοφτέρουγα στα κλωνιά τους, γεράκια
και κουκουβάγιες και µακρόγλωσσες θαλασσινές κουρούνες,
που οληµερίς πετούν στα πέλαγα. Κι εκεί, κατάντικρά σου,
κληµαταριά θωρούσες, που άπλωνε βλαστούς θρασοµανώντας
στο βαθουλό το σπήλιο ολόγυρα, σταφύλια φορτωµένη.
 Κι ήταν αράδα βρύσες τέσσερεις, η µια στην άλλη δίπλα,
µα αλλούθε η καθεµιά τους ξέχυνε τα γάργαρα νερά της.
Από αγριοβιόλες κι αγριοσέλινα λιβάδια πρασίνιζαν
ζερβά δεξιά' κι ένας αθάνατος στα µέρη αυτά να 'ρχόταν,
θα θάµαζε και θ' αναγάλλιαζε, θωρώντας τα, στα φρένα.
 Εκεί κι ο Αργοφονιάς θαµάζοντας εστάθη ο ψυχολάτης,
κι αφού τα θάµαξε ολα γύρω του, κινάει µετά και µπαίνει
στο σπήλιο το φαρδύ. Κι αντίκρυ της η Καλυψώ ως τον είδε,
η αρχόντισσα θεά, τον γνώρισε σε µια στιγµή ποιος ήταν
τι οι αθάνατοι θεοί γνωρίζουνται καλά συνάλληλα τους,
 ακόµα κι αν κανείς τους κάθεται σε µακρυσµένους τόπους.
Μέσα δε βρήκε τον αντρόκαρδο τον Οδυσσέα µονάχα'
τι εκείνος στο γιαλό καθούµενος, ως πάντα που, θρηνούσε,
µε πίκρες, στεναγµούς και κλάµατα σπαράζοντας τα στήθη,
την άκαρπη θωρώντας θάλασσα µε βουρκωµένα µάτια.
 Κι η Καλυψώ, η θεά η πανέµνοστη, σ' ένα θρονί αστροβόλο,
πανώριο, τον Ερµή καθίζοντας, του µίλησε ρωτώντας:
«Ερµή χρυσόραβδε, στο σπίτι µου τι σ' έχει φέρει τάχα,
σεβάσµιε κι ακριβέ; ∆εν έρχεσαι συχνά εδώ πέρα αλήθεια!
Τι έχεις στου νου σου πες, κι ολόκαρδα θα κάµω ό,τι θελήσεις,

µονάχα να περνά απ' το χέρι µου και να µπορεί να γένει.
Μον' έλα, ας µπούµε µέσα, ακλούθα µου, να σε φιλέψω που 'ρθες.»
Είπε η θεά, και δίπλα του έστησε τραπέζι, φορτωµένο
µε αθάνατη θροφή, κι αθάνατο κρασί του συγκερνούσε.
Κι ο Αργοφονιάς επήρε κι έτρωγε, κι ως η καρδιά του ευφράθη
 τρώγοντας, πίνοντας, και χόρτασε, γυρίζει ο ψυχολάτης
και τέτια απόκριση της έδωκε κι αυτά της συντυχαίνει:
«Εσύ η θεά ρωτάς πως έφτασα, θεός εγώ, εδώ πέρα'
ξεκάθαρος λοιπόν ο λόγος µου, καθώς το θέλεις, θα 'ναι:
Ο ∆ίας ατός του είναι που µ' έστειλε για να 'ρθω, αθέλητα µου'
 τόσο αλµυρό νερό ποιος θα 'σκιζε ποτέ αποµονάχου του,
απέραντο µηδέ και βρίσκεται θνητών καστρί κανένα
εδώ κοντά, για να µας πρόσφερναν θυσίες τρανές και δώρα.
Μα τη βουλή του ∆ία δε γίνεται του βροντσκουταράτου
να την ξεφύγει άλλος αθάνατος µηδέ να τη χαλάσει.
 Κοντά σου λέει τον πιο τρισάµοιρο κρατείς απ' όλους άντρα,
όσοι πολέµησαν ολόγυρα στο κάστρο του Πριάµου
χρόνους εννιά' κι όταν πάτησαν στους δέκα πάνω, πήραν
το δρόµο πίσω, όµως γυρίζοντας στην Αθηνά αµαρτήσαν
κι αυτή κακό τους σήκωσε άνεµο και κύµατα µεγάλα.
 Οι επίλοιποι αντρειανοί συντρόφοι του χάθηκαν τούτον µόνο
τα κύµατα κι οι ανέµοι σπρώχνοντας τον ρίξαν στο νησί σου.
Αυτόν ζητάει µιαν ώρα αρχύτερα να τον ξεπροβοδώσεις'
τι εδώ να σβήσει δεν του γράφεται, µακριά από τους δικούς του'
είναι της µοίρας του τους φίλους του να ξαναϊδεί, γυρνώντας
 στο αψηλοτάβανο παλάτι του, στη γη την πατρική του.»
Κι η Καλυψώ, η θεά η πανέµνοστη, στου Ερµή τα λόγια τούτα
επάγωσε, και µε ανεµάρπαστα του συντυχαίνει λόγια:
«Ζηλόφτονοι θεοί κι ανέσπλαχνοι, πιο πάνω εσείς απ' όλους!
Με άντρα θνητό δε σας καλόρχεται θεά ποτέ να σµίξει,
 αν κάποιου θέλησε συγκόρµισσα στα φανερά να γένει.
Για την Αυγή τη ροδοδάχτυλη, που τον Ωρίωνα πήρε,
ζήλια τρανή οι θεοί οι τρισεύτυχοι δε νιώθατε, ως την ώρα
που πήγε η αγνή χρυσόθρονη Άρτεµη στης Ορτυγίας τα µέρη
και τόνε σκότωσε µε απόνετες χτυπώντας τον σαγίτες;

Κι η ∆ήµητρα όµοια η καλοπλέξουδη νικήθηκε απ' τον πόθο
και σε χωράφι τριπλογύριστο µε τον Ιάσιο εχάρη
γλυκό φιλί κι αγκάλη' γρήγορα το µήνυµα τους όµως
ήρθε στο ∆ία, που µε αστροπέλεκο τον σκότωσε φλογάτο
Κι εµένα τώρα µε ζηλεύετε που 'χω θνητό κοντά µου'
 Όµως αυτόν εγώ τον γλίτωσα, σαν έφτασε καβάλα
σε µια καρένα, µόνος· τ' άρµενο του το 'χε ο ∆ίας τσακίσει
µες στο κρασάτο πέλαο, ρίχνοντας φλογάτο αστροπελέκι'
οι επίλοιποι αντρειανοί συντρόφοι του χαθήκαν, µόνο ετούτον
τα κύµατα κι οι ανέµοι σπρώχνοντας τον ρίξαν εδώ πέρα.
 Κι εγώ τον γνοιαζόµουν, τον έθρεφα, και το 'χα στο µυαλό µου,
αν µείνει, να τον κάνω αθάνατο κι αγέραστο για πάντα.
Μα τη βουλή του ∆ία δε γίνεται του βροντοσκουταράτου
να την ξεφύγει άλλος αθάνατος µηδέ να τη χαλάσει.
Ας πάει λοιπόν, αφού το θέλησεν ο ∆ίας και το προστάζει,
 να παραδέρνει στ' άγρια πέλαγα· µα συνοδεία δε δίνω'
δεν έχω εγώ µαθές πολύκουπα καράβια και συντρόφους,
στη ράχη την πλατιά της θάλασσας µαζί τους να τον πάρουν.
Μα θα του δώσω την ορµήνια µου και δε θα του την κρύψω,
για να γυρίσει πίσω ανέβλαβος στη γη την πατρική του.»
 Κι ο Αργοφονιάς της αποκρίθηκεν ο ψυχολάτης τότε:
«Να φύγει, ως είπες, ας τον λεύτερο, κι απ' την οργή φυλάξου
του ∆ία, να µην ξεσπάσει πάνω σου µια µέρα η µάνητα του.»
Τα λόγια αυτά σαν είπε, ο δυνατός Αργοφονιάς µισεύει'
κι η σεβαστή ξωθιά, υπακούγοντας στα που 'χε ο ∆ίας προστάξει,
 πήρε το δρόµο τον αντρόκαρδο τον Οδυσσέα να σµίξει.
Τον βρήκε στο γιαλό να κάθεται' και µήτε που στεγνώναν
ποτέ τα µάτια του απ' τα κλάµατα, µον' τη γλυκιά ζωή του
του γυρισµού ο καηµός την έλιωνε' καµιά χαρά πια τώρα
δεν του 'δινε η ξωθιά, και πλάγιαζε τις νύχτες µες στα σπήλια
 κοντά της απ' ανάγκη  θέλοντας εκείνη, µα άθελα του.
Κι όλες τις µέρες στο ακροθάλασσο καθόταν και στα βράχια,
µε πίκρες, στεναγµούς και κλάµατα σπαράζοντας τα στήθη,
την άκαρπη θωρώντας θάλασσα µε βουρκωµένα µάτια.
Κοντά του τότε εστάθη η αρχόντισσα θεά και του µιλούσε:
 «∆ε θέλω να µου κλαις, βαριόµοιρε, δε θέλω τη ζωή σου
να καταλυείς, τι πια ολοπρόθυµα θα σου σταθώ να φύγεις.
Μον' πάρε και µακριά πελέκησε µαδέρια, και µεγάλη
φτιάσε πλωτή, κι απάνω κάρφωσε σανίδες µια άκρη ως άλλη,
ψηλά, στο πέλαο τ' αχνογάλαζο για να σε ταξιδέψουν.
 Κι εγώ ψωµί, νερό και κόκκινο κρασί θα βάλω µέσα,
να 'χεις να τρως, να µη σου λείψουνε και σε δαµάσει η πείνα'
και ρούχα θα σε ντύσω, κι άνεµο θα στείλω πίσω πρίµο,
να φτάσεις άβλαβος ολότελα στη γη την πατρική σου 
αν οι θεοί το θέλουν, τ' άσωστα που κυβερνούν ουράνια
 κι είναι από µένα δυνατότεροι στη γνώση και στην πράξη.»
Αυτά σαν είπε, ο θείος πολύπαθος επάγωσε Οδυσσέας,
και κράζοντας την ανεµάρπαστα της συντυχαίνει λόγια:
«Θεά, κάτι άλλο κλώθεις σίγουρα! Το γυρισµό µου; αχ, όχι! 
που να διαβώ το µέγα πέλαγο σε µια πλωτή µε σπρώχνεις,
 το φριχτό, τ' άγριο, που ουδ' ισόβαρα καράβια το διαβαίνουν,
γοργοπετάµενα, κι ας χαίρουνται του ∆ία το πρίµο αγέρι.
∆ε βάζω σε πλωτή το πόδι µου, χωρίς και συ να θέλεις!
Εξόν, θεά, κι αν το αποφάσιζες τρανό ν' αµώσεις όρκο,
πως δε θα βάλεις άλλο τίποτε κακό στο νου για µένα.»
 Είπε ο Οδυσσέας, κι εκείνη, η αρχόντισσα θεά, µε χαµογέλιο
το χέρι απλώνοντας τον χάιδεψε κι αυτά τα λόγια του 'πε:
«Στην πονηριά δε βρίσκεται άλλος σου, κι ανέµυαλος δεν είσαι!
Κοίτα τι λόγια ανανογήθηκες να ξεστοµίσεις τώρα!
Βάζω τη Γη, τα Ουράνια τ' άσωστα, και τα νερά της Στύγας
 µαρτύρους βάζω τα κρεµάµενα, που ο πιο µεγάλος όρκος
κι ο πιο φριχτός µες στους τρισεύτυχους θεούς λογιέται πάντα,
πως άλλο τίποτα δεν έβαλα στο νου κακό για σένα.
Καλολογιάζω και στοχάζουµαι µαθές αυτό µονάχα,
που και για µένα θ' αποφάσιζα, σε τόση ανάγκη αν ήµουν
 δε θέλω εγώ ποτέ µου το άδικο, και νιώθει ψυχοπόνια
µέσα η καρδιά µου, τι από σίδερο δεν είναι καµωµένη.»
Αυτά είπεν η θεά η πανέµνοστη, και µπήκε οµπρός στο δρόµο
γοργά, κι αυτός ξοπίσω ακλούθηξε των θείων ποδιών τ' αχνάρια.
Έτσι η θεά σε λίγο εγύρισε µε το θνητό στο σπήλιο'
 εκείνος κάθισε στο κάθισµα, που 'χεν ο Ερµής πριν λίγο
αφήσει' κι η ξωθιά του απίθωσε µπροστά τραπέζι πλούσιο,
µε ό,τι έχουν οι θνητοί και θρέφονται, να φάει, να πιει µετά της·
κι ατή της απαντίκρυ κάθισε στο θεϊκό Οδυσσέα,
κι αθάνατη θροφή κι αθάνατο κρασί µπροστά της βάλαν

οι δούλες' τότε εκείνοι στα έτοιµα φαγιά τα χέρια απλώσαν
και σύντας τρώγοντας και πίνοντας ευφράθηκαν οι δυο τους,
κινούσε η Καλυψώ, η πανέµνοστη θεά, το λόγο πρώτη:
«Γιε του Λαέρτη αρχοντογέννητε, πολύτεχνε Οδυσσέα,
έτσι λοιπόν ξανά στο σπίτι σου, στη γη την πατρική σου
 τώρα γοργά να πας πεθύµησες; Ας είναι, γεια χαρά σου!
Μονάχα αν κάτεχες στα φρένα σου τα βάσανα που η µοίρα
να σύρεις γράφει, πριν τα χώµατα τα πατρικά πατήσεις,
εδώ θ' απόµενες, κοιτάζοντας το σπήλιο αυτό µαζί µου,
και θα 'σουν από πάνω αθάνατος, κι ας έχεις τόσο πόθο
 να ιδείς το ταίρι σου, που ατέλειωτα σε τυραννά ο καηµός του.
Θαρρώ από κείνη εγώ χειρότερη στην ελικιά δεν είµαι
κι ουδέ στο ανάριµµα' κι αταίριαστο να παραβγαίνουν θα 'ταν
έτσι κι αλλιώς θνητές µε αθάνατες στην ελικιά, στην όψη.»
Γυρνώντας τότε ο πολυκάτεχος της µίλησε Οδυσσέας:
 «Θεά σεβάσµια, µη µου οργίζεσαι' κι εγώ καλά το ξέρω'
αλήθεια, η Πηνελόπη η φρόνιµη δε δύνεται ποτέ της
στην οµορφιά και στο παράστηµα να παραβγεί µαζί σου'
τι είναι θνητή, µα εσύ κι αθάνατη κι αγέραστη λογιέσαι.
Μα κι έτσι θέλω κι ακατάπαυτα µε δέρνει ο πόθος, πίσω
 να στρέψω, την ηµέρα κάποτε να ιδώ του γυρισµού µου.
Κι αν τύχει πάλε και µε τσάκιζε θεός στο πέλαο µέσα,
βασταγερή καρδιά στα στήθια µου κρατώ και θα βαστάξω.
Πολλά έχω πάθει ως τώρα βάσανα κι έχω πολύ µοχτήσει
και σε πολέµους και σε θάλασσες· ας πάει κι αυτό µε τ' άλλα!»
 Είπε, κι ωστόσο ο γήλιος έγειρε και πήραν τα σκοτάδια'
κι αυτοί στου σπήλιου αποτραβήχτηκαν τα βάθη, να χαρούνε
φιλί κι αγκάλη, και τη νύχτα τους µαζί να την περάσουν.
Κι η Αυγή σα φάνη η πουρνογέννητη και ροδοδαχτυλάτη,
πήρε ο Οδυσσέας γοργά και φόρεσε χλαµύδα και χιτώνα'
 µαντί µακρύ η ξωθιά, χιονόθωρο, φορούσε από την άλλη,
ψιλό, χαριτωµένο, κι έβαλε στη µέση της ζωνάρι,
ώριο, χρυσό, και στο κεφάλι της απάνω µια µαντίλα·
και τότε του Οδυσσέα του αντρόκαρδου συντάζει ταξίδι:
Τρανό πελέκι πρώτα του 'δωκε, που του 'ρχονταν στη φούχτα,
 ακονισµένο, να 'ναι δίκοπο, χαλκό και στεριωµένο
σ' ελήσιου στειλιαριού πανέµορφου καλά την άκρη απάνω.
Σκεπάρνι τορνεµένο του 'δωκε µετά, κι ευτύς κινουσε
µπροστά για του νησιου τ' ακρόµερα' ψηλά εκεί πέρα δέντρα'
φύτρωναν, σκλήθρες, λεύκες κι έλατοι, που ανέβαιναν στα ουράνια,
 από καιρούς στεγνά, κατάξερα, να πλέγουν απαλάφρου.
Κι ευτύς ως του 'δειξε που φύτρωναν τα θεριεµένα δέντρα,
η Καλυψώ, η θεά η πανέµνοστη, στο σπήλιο της γυρνούσε.
Κι αυτός τα δέντρα επήρε κι έκοβε' σε λίγο είχε τελέψει.
Σαν έριξε είκοσι, πελέκησε µε το χαλκό τους κλώνους,
 και τα 'ξυσε µε το σκεπάρνι του, µε στάφνη ισιώνοντας τα.
Ωστόσο η Καλυψώ η πανέµνοστη του πήγε τα τρυπάνια'
και σύντας σε ολα τρύπες άνοιξε και τα σοφίλιασε όλα,
µε ξυλοκάρφια και δεντρόφλουδες σφιχτά σφιχτά τα δένει.
Όσο φαρδύ ένα γύρο χάραξε για φορτηγό καράβι
 τον πάτο µαραγκός, την τέχνη του που περισσά κατέχει,
τόσο φαρδιά να κάνει θέλησε κι εκείνος την πλωτή του.
Στήνει παγίδια, µε στραβόξυλα πολλά στεριώνοντας τα,
και µε µακριές σανίδες πάτωσε στο τέλος την κουβέρτα.
Και το κατάρτι µέσα εστήριξε µε ταιριασµένη αντένα,
 και το τιµόνι του µαστόρεψε, να κυβερνάει το σκάφος,
και µε κλωνάρια ετιάς περίφραξε τρογύρα την πλωτή του,
να τον φυλάν από τα κύµατα, και σώριασε και φύλλα.
Κι η Καλυψώ, η θεά η πανέµνοστη, λινό του κουβαλούσε
για τα πανιά' κι αυτός περίτεχνα µαστόρεψε και τούτα'
 ξάρτια κι απλές και σκότες έδεσε τελεύοντας, και τότε '
µε τα φαλάγγια στ' άγια κύµατα την έσπρωξε να πέσει.
Είχαν περάσει µέρες τέσσερεις, σα βρέθη τελειωµένος·
στις πέντε η Καλυψώ τον άφηνε πια απ' το νησί να φύγει,
µε ρούχα ευωδιαστά απ' το χέρι της ντυµένο και λουσµένο.
 ∆υο ασκιά πιο πρώτα του κουβάλησε· µαύρο κρασί είχε το 'να,
το άλλο νερό  το µεγαλυτερο  κι ακόµα το δισάκι µε τις θροφές,
και µέσα νόστιµα προσφάγια του 'χε βάλει' τέλος αγέρα πρίµο, απείραγο, γλυκόπνογο
του στέλνει. Τότε ο Οδυσσέας ο θείος,
χαρουµενος από τον πρίµο αγέρα,
 σηκώνει τα πανιά, και κάθισε, µε τέχνη το τιµόνι
να κυβερνά, κι ουδέ που βάραινε τα βλέφαρα του ο γύπνος,
την Πουλια, το Βουκόλο ως κοίταζε, που αργεί να βασιλέψει,
και το Χορό τον εφταπάρθενο, που τόνε λεν κι Αµάξι,
κι αυτού γυρνάει παραµονεύοντας το Αλετροπόδι πάντα,
 και µόνο αυτός λουτρό δε χαίρεται στον Ωκεανό ποτέ του·
τι η Καλυψώ, η θεά η πανέµνοστη, του το 'χε πει,
το Αµάξι να το 'χει, ως αρµενίζει, αδιάκοπα στο χέρι το ζερβί του. ∆ιάβηκαν δεκαεφτά
µερόνυχτα που αρµένιζε ο Οδυσσέας·
στις δεκοχτώ τα βαθιογίσκιωτα βουνά πρόβαλαν τέλος,
 απ' τη µεριά που εκείνος βρίσκουνταν, της χώρας των Φαιάκων,
και του φάνταζαν στο αχνογάλαζο πέλαο σα σκουτάρι.
Ωστόσο απ' τους Αιθίοπες διάγερνεν ο µέγας Κοσµοσείστης,
και ξάφνου απ' τα βουνά των Σόλυµων µακριά τον είδε οµπρός του
που αρµένιζε, κι ευτύς εφούντωσε πιο ακόµα η µάνητα του,
 και το κεφάλι σειώντας µίλησε µες στην καρδιά του κι είπε:
«Ωχού µου, δες, αλλαξογνώµησαν οι αθάνατοι οι άλλοι κι είπαν,
την ώρα στους Αιθίοπες που 'λειπα, να στρέψει πια ο Οδυσσέας!
Στη γη των Φαιάκων κιόλας ζύγωσε' της συφοράς το δίχτυ τον
δαµάζει εκεί του γράφεται για πάντα να ξεφύγει.
 Μα εγώ πιο πρώτα κι άλλα βάσανα να τον χορτάσω θέλω!»
Σαν είπε αυτά, µαζώνει σύγνεφα, το πέλαο συνταράζει
κρατώντας το τρικράνι κι άσκωσε τρανό µπουρίνι, κι όλους
ολούθε αµόλησε τους ανέµους, και σκέπασε µε νέφη
στεριές µαζί και πέλαα, κι άπλωσε θολή απ' τα ουράνια νύχτα.
 Μαζί νοτιάς, λεβάντες χίµιξαν κι ανήµερος πονέντης,
µαζί βοριάς αιθερογέννητος, τρανό κυλώντας κύµα'
και τότε του Οδυσσέα τα γόνατα λύθηκαν κι η καρδιά του,
και µε βαρύ καηµό στην πέρφανη γυρνάει και λέει ψυχή του:
«Αλί σε µένα τον τρισάµοιρο, τι θ' απογίνω τώρα;
 Τρέµω, η θεά τα που προφήτεψε µη βγουν σωστά ως την άκρη,
που µου 'λεγε πως πλήθος βάσανα θα σύρω στα πελάγη,
πριχού διαγείρω στην πατρίδα µου' τώρα τελεύουν όλα.
Ο ∆ίας, για δες, µε πόσα σύγνεφα τα ουράνια πλάτη ζώνει
και πως συντάραξε τη θάλασσα! Μανιάζει το µπουρίνι
 κι ολούθε οι ανέµοι ξαµολήθηκαν πια γλιτωµό δεν έχω.
Μακαρισµένοι τρεις και τέσσερεις φορές οι Αργίτες, όσοι
στην Τροία χάθηκαν την απλόχωρη για τους υγιούς του Ατρέα
Να 'ταν και µένα να µε σκότωναν, να µ' είχε πάρει ο Χάρος
τη µέρα αρίφνητοι που µου 'ριχναν οι Τρώες, στον Αχιλλέα,
 τον σκοτωµένο γύρα ως πάλευα, µε τα χαλκά κοντάρια!
Καν τάφο θα 'χα και θα δόξαζαν οι Αργίτες τ' όνοµά µου'
µα τώρα µε τρισάθλιο θάνατο να σβήσω µου µελλόταν!» . '
Καθώς µιλούσε, πέφτει απάνω του χιµώντας άγριο κύµα,
γιγάντιο, κι η πλωτή τραντάχτηκε και στρουφογύρισε όλη'
 κι ατός του απ' την πλωτή τινάχτηκε µακριά, και το τιµόνι
του ξέφυγε απ' τα χέρια' τ' άρµπουρο τσακίστηκε στη µέση
απ' το µπουρίνι το άγριο που άσκωναν οι µπερδεµένοι ανέµοι,
κι αλάργα το πανί στη θάλασσα κι η αντένα εσφεντονίστη'
κι εκείνον στα βαθιά τον βούλιαξε νερά πολληώρα, κι ούτε
 µπορούσε να ξαναβγεί απ' την ορµή του φοβερού κυµάτου'
τα ρούχα η Καλυψώ που του 'δωκε πολύ µαθές βαραίναν.
Πρόβαλε τέλος έξω κι έφτυσε την άρµη από το στόµα,
που σαν ποτάµι απ' το κεφάλι του πικρή χυνόταν κάτω.
Μα κι έτσι την πλωτή δεν ξέχασε, κι ας είχε πια αποκάµει,
 µονάχα εχύθη µες στα κύµατα κι απάνω της επιάστη,
και κάθισε στη µέση, θέλοντας του Χάρου να ξεφύγει.
Κι αυτήν την έσερνε θεόρατο το κύµα πέρα δώθε.
Πως ο βοριάς χινοπωριάτικα σαρώνει µες στον κάµπο
τ' αγκάθια, κι όλα κουβαριάζουνται µαζί σφιχτά' παρόµοια
 κι αυτήν οι ανέµοι µες στο πέλαγο τη σέρναν δώθε κείθε'
µια στο βοριά ο νοτιάς την έριχνε, µαζί του να τη σύρει,
και µια ο λεβάντες την παράδινε να τη χτυπά ο πονέντης.
Ωστόσο η κόρη η λιγναστράγαλη του Κάδµου Ινώ τον είδε,
η Λευκοθέα, που ήταν πρωτύτερα θνητή ανθρωπολαλούσα,
 µα τώρα απ' τους θεούς στα πέλαγα θεϊκές τιµές της λάχαν
κι όπως τον είδε που παράδερνε, τον πόνεσε η καρδιά της,
κι ως φτερωτό νεροχελίδονο ξεπρόβαλε απ' το κύµα,
κι έκατσε απάνω στην ξυλόδετη πλωτή και του µιλουσε:
«Ο Ποσειδώνας, κακορίζικε, γιατί σου οχτρεύτη τόσο,
 ο κοσµοσείστης, και µε βάσανα σε τυραννάει περίσσια;
∆ε θα σου δώσει ωστόσο θάνατο, τρανή κι ας ειν' η οργή του.
Μα ό,τι σου πω να κάνεις' άµυαλος δε µοιάζεις να 'σαι αλήθεια'
γδύσου τα ρούχα αυτά, στους ανέµους παράτα την πλωτή σου
και κολυµπώντας µε τα χέρια σου πολέµησε να φτάσεις
 στη γη των Φαίακων, όπου σου 'γραψεν η µοίρα να γλιτώσεις.
Να, πάρε τώρα το µαγνάδι µου, κάτω απ' τα στήθια ζωσ' το,
κι είναι ακατάλυτο' πια θάνατο δεν έχεις να φοβάσαι.
Μα σαν αγγίξεις µε το χέρι σου στεριά, το λύνεις πάλε
απ' το κορµί σου, και στο πέλαγο το ρίχνεις το κρασάτο
 µακριά από τη στεριά, τα µάτια σου γυρνώντας απ' την άλλη.»
Είπε η θεά, και το µαγνάδι της ως του 'βαλε στο χέρι,
στην κυµατούσα µέσα θάλασσα βουτάει ξανά, παρόµοια
νεροχελίδονο, και χώθηκε στο µαύρο κύµα µέσα.
Τότε ο Οδυσσέας ο πολυβάσανος να συλλογιέται πήρε,
 και µε βαριά καρδιά στην πέρφανη γυρνάει και λέει ψυχή του:
« Ωχού, κανείς απ' τους αθάνατους καινούργιο δόλο τρέµω
µπας και µου πλέκει εδώ, ζητώντας µου ν' άφήσω την πλωτή µου.
Μα δε θ' ακούσω ευτύς· αγνάντεψαν τα µάτια µου τη χώρα
αλάργα ακόµα, εκεί που, ως έλεγε, θα βρω το γλιτωµό µου.
 Αυτό θα κάνω, και µου εικάζεται το πιο καλο ως είναι:
όσο αρµοδένουν στα δεσίµατα σφιγµένα τα µαδέρια,
εδώ θα κρατηθώ απαντέχοντας, βαριά κι ας τυραννιέµαι'
µονάχα αν την πλωτή τα κύµατα χτυπώντας ξεστελιώσουν,
θα πέσω στο νερό' καλύτερο να σοφιστώ δεν έχω.»
 Αυτά ως ανάδευε στα φρένα του βαθιά και στην καρδιά του,
ο Ποσειδώνας κύµα εσήκωσε γιγάντιο, ο κοσµοσείστης,
φριχτό, αγριεµένο, αψηλοθόλωτο, κι απάνω του το ρίχνει.
Πως δυνατός αγέρας τ' άχερα της θηµωνιάς τινάζει,
ξερά όπως είναι, διασκορπώντας τα µιαν άκρη ως άλλη ολούθε,
 παρόµοια τα µακριά της σκόρπισε µαδέρια' κι ο Οδυσσέας
ένα µαδέρι καβαλίκεψε, λες κι άλογο λαλούσε.
Βγάζει από πάνω του της έµνοστης της Καλυψώς τα ρούχα,
και κάτω από τα στήθια του άπλωσε το θείο κεφαλοπάνι,
κι ανοίγοντας τα χέρια, µπρούµυτα στο κύµα µέσα ερίχτη,
 να κολυµπήσει. Κι ως τον κοίταξεν ο µέγας Κοσµοσείστης,
την κεφαλή του σειώντας µίλησε µες στην καρδιά του κι είπε:
«Έτσι, τραβώντας πάθη αρίφνητα, µες στα πελάγη δέρνου,
η ώρα ως να 'ρθεί, που θεογέννητους ανθρώπους πια θα σµίξεις.
Μα κι έτσι λέω για τα τυράννια σου παράπονο δε θα 'χεις.»
 Είπε, και τ' άτια τα ωριοχήτικα χτυπάει µε το µαστίγι,
και στις Αιγές, στο πολυξάκουστο παλάτι του διαγέρνει.
Ωστόσο κι η Αθηνά στοχάζουνταν άλλες δουλειές να κάνει'
τις στράτες των ανέµων έδεσε των άλλων, και να κόψουν
του γιου του Κρόνου η κόρη πρόσταξε και να πλαγιάσουν όλοι'
 και το βοριά τρανό ξεσήκωσε, κι οµπρός το κύµα στρώνει,
ως που τους Φαίακες τους περίλαµπρους να σµίξει κουπολάτες
ο θείος Οδυσσέας, ξεφεύγοντας της µοίρας και του Χάρου.
∆υο νύχτες και δυο µέρες δέρνουνταν στο φουσκωµένο κύµα,
και το χαµό η καρδιά του αντίκριζε κάθε στιγµή µπροστά του'

µα η τρίτη ως ήρθε κι η ωριοπλέξουδη πια είχεν Αυγή προβάλει,
πήρε ο βοριάς και καταλάγιασε, και χύθηκε γαλήνη
απάνεµη· κι εκείνος ξέκρινε µε κοφτερό το µάτι,
κύµα τρανό καθώς τον σήκωσε, στεριά πιο µπρος του λίγο.
Πόση χαρά τα τέκνα νιώθουνε τον κύρη τους θωρώντας,
 που σε βαριάν αρρώστια κοίτεται και λιώνει χρόνια τώρα
µέσα στους πόνους, τι τον χτύπησε κάποιος θεός που οργίστη,
και τέλος οι θεοί τον γλίτωσαν, κι είναι τρανή η χαρά τους 
παρόµοια κι ο Οδυσσέας εχάρηκε, τη γη, τα δάση ως είδε'
κι έπλεκε γρήγορα, τα πόδια του πια χώµα να πατήσουν.
 Μα σύντας τόσο κοντοζύγωσεν, όσο η φωνή γρικιέται,
το βρούχος άκουσε της θάλασσας βαρύ στα βράχια απάνω'
τρανό το κύµα εβόγγα πέφτοντας στις ξέρες και πηδούσε
ψηλά ξεσπάζοντας, και κρύβουνταν τα πάντα σε αλισάχνη:
∆εν είχε εκεί λιµάνια γι' άρµενα κι ουδ' είχε αραξοβόλια,
 ήταν µονάχα κάβοι απόγκρεµοι, µε ξέρες και µε βράχια.
Και τότε και καρδιά και γόνατα λυθήκαν του Οδυσσέα,
κι αυτά βαρυγκοµώντας µίλησε στην πέρφανη ψυχή του:
«Αλί µου, τώρα ο ∆ίας που µου 'δωκε στεριά να ιδώ µπροστά µου,
ανέλπιστα, και τόσο πέλαγο περνώντας έχω σκίσει,
 δε βλέπω τρόπο από τη θάλασσα να βγω την αφρισµένη·
τι απόξω στέκουν αγκυλόβραχοι, και γύρα τους το κύµα
µουγκρίζει βογγόντας, κι υψώνεται κοφτός του βράχου ο τοίχος,
κι είναι βαθιά από κάτω η θάλασσα' στα δυο µου πόδια τόπος
ν' ανέβω να σταθώ δε βρίσκεται, να λείψω απ' τα τυράννια.
 Μήπως, ως βγαίνω, κύµα αρπώντας µε τρανό µε ρίξει απάνω
στους στέριους βράχους, κι όλη η φόρα µου χαµένη πάει, φοβούµαι.
Αν πάλε πάω πιο πέρα, πλέκοντας γιαλό γιαλό, µην έβρω
κάπου γυρόγιαλα απαλόστρωτα και σίγουρα λιµάνια,
η ανεµοζάλη τρέµω αρπώντας µε µπας και ξανά µε ρίξει
 στο ψαροθρόφο πίσω πέλαγο, στα βογγητά µου µέσα'
για και θεός τρανό θεριόψαρο να µου χιµίξει βγάλει;
απ' τους βυθούς, απ' όσα αρίφνητα θρέφει η τρανή Αµφιτρίτη.
Το ξέρω, ο Κοσµοσείστης µάνητα πόση κρατάει για µένα!»
Κι ως τούτα ανάδευε στα φρένα του βαθιά και στην καρδιά του,

κύµα θεόρατο τον πέταξε στου ακρόγιαλου τα βράχια'
τα κόκαλα του τότε θα 'σπαζε, τις σάρκες θα ξεσκούσε,
αν η Αθηνά, η θεά η γλαυκόµατη, δε φώτιζε το νου του'
χιµώντας σ' ένα βράχο επιάστηκε και µε τα δυο του χέρια,
κι εκεί κρατήθηκε στενάζοντας, ως να διαβεί το κύµα.
 Έτσι το γλίτωσε' ξανάστροφα γυρνώντας όµως τούτο,
τον χτύπησε και τον σφεντόνισε µακριά στο κύµα µέσα.
Πως όντας µεσ' απ' το θαλάµι του ξεσέρνουν το χταπόδι,
κι έχουν κολλήσει στις βεντούζες του λιθάριαν απάνω πλήθος 
παρόµοια απ' τ' αντρειωµένα χέρια του στο βράχο απάνω οι σάρκες.
 απόµειναν, κι αυτόν τον σκέπασε το τρισµεγάλο κύµα.
Τότε ο Οδυσσέας, κι ας του 'παν άγραφο, θα χάνουνταν ο δόλιος,
αν φώτιση η Αθηνά η γλαυκόµατη δεν του 'δινε και πάλι'
καθώς επρόβαλε απ' τα κύµατα, που στη στεριά ξεσπούσαν,
γιαλό γιαλό να πλέκει αρχίνησε, κοιτάζοντας µην έβρει
 κάπου γυρόγιαλα απαλόστρωτα και σίγουρα λιµάνια.
Κι ως κολυµπώντας τέλος έφτασε σε οµορφορεµατάρη
το στόµα ποταµού, του εικάστηκε πολυ καλός ο τόπος·
τι ήταν γυµνός από ξερόβραχα κι απάγγειαζε ένα γύρο.
Κι ως τον αντίκρισε να χύνεται, µες στην καρδιά του ευκήθη:
 «Όποιος κι αν είσαι, ρήγα, επάκουσε' χιλιοπαρακαλώντας
πέφτω στα πόδια σου, απ' τη θάλασσα την έχτρα να ξεφύγω
του Ποσειδώνα' τι κι οι αθάνατοι να σεβαστούν ταιριάζει
έναν θνητό, που αφού παράδειρε, ζητάει σπλαχνιά' παρόµοια
κι εγώ πολύπαθος στο ρέµα σου, στα πόδια σου προσπέφτω.
 Όµως σπλαχνίσου, ρήγα, ικέτης σου λογιέµαι αλήθεια τώρα!»
Είπε, κι αυτός το ρέµα του έκοψε και κράτησε το κύµα
κι οµπρός του τα νερά γαλήνεψε, στου ποταµού το στόµα
να τον δεχτεί' κι εκείνου ελύγισαν τα γόνα και τα χέρια
τα θρασεµένα, τι είχε η θάλασσα δαµάσει την καρδιά του.
 Ήταν πρησµένος όλος, κι έβγαζαν και στόµα και ρουθούνια
µαζί κρουνό το θαλασσόνερο' κι εκείνος ελιγώθη,
κι άλαλος, άπνογος εκοίτουνταν, του κόπου αφανισµένος.
Μα ως πήρε ανάσα και στον τόπο της ήρθε η καρδιά του πάλε,
επήρε κι έλυσε από πάνω του το θείο κεφαλοπάνι,
 και στο ποτάµι που κατέβαινε στη θάλασσα το αφήκε'
κύµα τρανό µεµιάς στρέµα του το πήρε, και το δέχτη
η Ινώ στα χέρια. Εκείνος φεύγοντας απ' το ποτάµι δίπλα
σε σκοίνο γέρνει, κι ανασπάστηκε τη γη την πολυθρόφα,
και µε βαριά καρδιά στην πέρφανη γυρνάει και λέει ψυχή του:

«Τι έχω να πάθω ακόµα, αλίµονο, τι θ' απογίνω αλήθεια;
Αν στο ποτάµι εδώ τη νύχτα µου κακοπεράσω, τρέµω
την παγωνιά την κακορίζικη και τη δροσιά της πάχνης,
µη βγει η ψυχή µου, έτσι που ανάκαρα δεν έχω πια καθόλου'
τι απ' το ποτάµι αγιάζι σύναυγα κατάκρυο κατεβαίνει.
 Αν πάλε στην πλαγιά ανηφόριζα και στον κατάσκιο λόγγο,
να πέσω σε πυκνά χαµόκλαδα να κοιµηθώ, αν µ' αφήσουν
το κρύο κι ο κάµατος, σε ολόγλυκο παραδοµένος ύπνο,
φοβούµαι στα θεριά διαγούµισµα πως θα γενώ και κούρσος.»
Κι αυτό του εικάστη, ως διαλογίζουνταν, το πιο καλο πως είναι,
 δάσο να πάει να βρεί' το πέτυχε στον ποταµό αποδίπλα,
ψηλά σε ξάγναντο, και τρύπωσε σε δυο από κάτω θάµνα,
φελίκι το 'να, το άλλο λιόδεντρο, που φύτρωναν αντάµα.
Οι ανέµοι οι νοτεροί δεν έφταναν φυσώντας εκεί µέσα,
µηδέ ποτέ κι ο γήλιος τα 'βρισκε µε τις λαµπρές του αχτίδες,
 µηδέ η βροχή το χώµα ενότιζε περνώντας µέσα  τόσο
το 'να µε τ' άλλο σφιχτοµπλέκουνταν. Εκεί από κάτω εχώθη
τότε ο Οδυσσέας, και µε τα χέρια του γοργά σκαρώνει στρώµα
πλατύχωρο, απ' τα φύλλα που 'τυχαν πολλά χυµένα γύρω.
Με τούτα δυο και τρεις θα δύνουνταν να σκεπαστούν ανθρώποι,
 και να 'ναι κι άγριο µεσοχείµωνο, κακοκαιριά µεγάλη.
Το στρώµα ως είδε ο πολυβάσανος θείος Οδυσσέας εχάρη,
και πέφτοντας στη µέση εσώρωσε πολλά από πάνω φύλλα.
Πως µες στη µαύρη αθάλη χώνουµε δαυλό µισαναµµένο,
σε χτήµα απόµερο, που γύρα του δε βρίσκουνται γειτόνοι,
 να µένει σπίθα για προσάναµµα, να µη ζητάµε αλλούθε 
παρόµοια κι ο Οδυσσέας σκεπάστηκε µε φύλλα, κι η Παλλάδα
στα µάτια του ύπνο πήρε κι έχυσε, που να του ξαλαφρώσει,
στα βλέφαρα του απάνω απλώνοντας, τον κάµατο τον πλήθιο.
Οµήρου Οδύσσεια  ζ
Μετάφραση Ν. Καζαντζάκη  Ι. Κακριδή
 Έτσι ο θεϊκός εκεί πολύπαθος κοιµόταν Οδυσσέας,
σκλάβος στον ύπνο και στον κάµατο. Την ώρα αυτή η Παλλάδα
να πάει για των Φαιάκων κίνησε τη χώρα και το κάστρο.
Πριν την Υπέρεια την απλόχωρη πατρίδα οι Φαίακες είχαν
 και µε τους Κύκλωπες συνόρευαν, που νόµο δεν κρατούσαν,
µον' τους ρήµαζαν, τι στη δύναµη τρανότεροι λογιούνταν.
Κείθε ο Ναυσίθοος ο θεόµορφος τους σήκωσε, κι αλάργα
απ' τους θνητούς τους δουλευτάρηδες τους πήγε, στη Σχερία'
την πόλη µε τειχιά περίζωσε, τους έχτισε και σπίτια,
 και στους θεούς ναούς εσήκωσε, και µοίρασε χωράφια.
Τον είχε πάρει ωστόσο ο θάνατος κι ήταν στον Άδη' τώρα
όριζε ο Αλκίνοος, κι είχε, χάρισµα θεϊκό, περίσσια γνώση.
Για το παλάτι του η γλαυκόµατη τώρα Αθηνά κινούσε,
το γυρισµό στο νου της έχοντας του αντρόκαρδου Οδυσσέα.
 Στη βαριοστολισµένη κάµαρα τρυπώνει, εκεί που η κόρη
κοιµόταν, κι έµοιαζε µε αθάνατη στην ελικιά, στην όψη,
η Ναυσικά, του λιονταρόκαρδου του Αλκίνου η θυγατέρα,
και δυο κοντά της βάγιες, που έλαµπαν απ' οµορφιά και χάρη,
στις παραστάδες δίπλα, κι άστραφταν οι σφαλισµένες πόρτες.
 Κι αυτή ως πνοή του ανέµου εσίµωσε την κλίνη της παρθένας,
κι εστάθη πάνω απ' το κεφάλι της, µε την ειδή της κόρης
του ξακουστού στα πέλαα ∆ύµαντα, που συνοµήλική 'ταν
της Ναυσικάς, γι' αυτό και πιότερο την αγαπούσε εκείνη.
Με τούτην όµοια η γαλανοµάτη της µίλησε Παλλάδα:
 «Πως έτσι, Ναυσικά, η µητέρα σου σε γέννησε ακαµάτρα
κι αφήνεις άπλυτα να κοίτουνται τα λιόφωτά σου ρούχα;
Ζυγώνει ο γάµος σου, και θα 'πρεπε να βάλεις τα καλά σου,
κι άλλα να δώσεις στους συµπέθερους που θα 'ρθουν να σε πάρουν
µε αυτά µαθές θα βγάλεις όνοµα καλό στον κόσµο γύρω,
 ν' αναγαλλιάσουν ο πατέρας σου κι η σεβαστή σου η µάνα.
Πάµε λοιπόν µε τα χαράµατα να πλύνουµε' το θέλω
να ετοιµαστείς µιαν ώρα αρχύτερα· γι' αυτό µαζί σου θα 'ρθω
να µεταπιάσω' δεν απόµεινε πολυς καιρός που θα 'σαι
παρθένα ακόµα· κιόλας άρχισαν από τους Φαίακες όλους
 οι πιο αντρειανοί να σε γυρεύουνε' και συ από δω κρατιέσαι
Μον' έλα, απ' τον τρανό τον κύρη σου, µόλις χαράξει, ζήτα,
µούλες να πει να σου ετοιµάσουνε κι αµάξι, να φορτώσεις
τις αλλαξιές σου και τα λιόλαµπρα κιλίµια και τις ζώνες.
Έτσι και συ που καλύτερα παρά µε τα ποδάρια
 θα πας' τα πλυσταριά µας βρίσκουνται µαθές µακριά απ' το κάστρο.
Είπε η Αθηνά, η θεά η γλαυκόµατη, και φεύγει, να διαγείρει
στον Όλυµπο, όπου αµετασάλευτος των θεών κρατιέται ο θρόνος,
ως λεν οι µπόρες δεν τον βρέχουνε, δεν τον χτυπούν οι ανέµοι,
δεν τον πατούν τα χιόνια ασύγνεφη κει πάνω βασιλεύει
 γαλήνη ατέλειωτη, κι ολόλευκη φεγγοβολή τον λούζει.
Έτσι οι θεοί οι πολυµακάριστοί τον χαίρουνται αναιώνια.
Εκεί η Γαλανοµάτα εδιάγειρε, σα µίλησε στην κόρη.
Κι ήρθε µεµιάς η Αυγή η καλόθρονη, την οµορφοµαντούσα
ξυπνώντας Ναυσικά' και θάµαξε τ' όνειρο αυτή, και πήρε
 να τρέχει µέσα από τις κάµαρες, να βρει τους δυο γονιούς της,
να τους µιλήσει' τους απάντηξε στο αρχονταρίκι µέσα' η µάνα
µε τις βάγιες κάθουνταν στο τζάκι πλάι, κρατώντας
την αλακάτη, κι έγνεθε άλικο µαλλί' τον κύρη πάλε
στην πόρτα πρόφτασε, ως επήγαινε στους ξακουστούς ρηγάδες,
 στη σύναξη, όπου οι Φαίακες οι άψεγοι του είχαν µηνύσει να 'ρθει.
Κι εκείνη εστάθη οµπρός στον κύρη της κοντά κοντά και του 'πε:
«Κύρη καλέ, να µου ετοιµάσουνε δε λες κανένα αµάξι,
ψηλό, καλότροχο, τα λιόφωτα να κουβαλήσω ρούχα,
που λερωµένα τώρα κοίτουνται, στον ποταµό να πλυνω;
 Και συ, σαν πας µε τους πρωτόγερους να βουλευτείς αντάµα.
ταιριάζει παστρικά τα ρούχα σου να τα φορείς· ακόµα
είναι κι οι πέντε γιοι που απόχτησες και στο παλάτι ζούνε,
δυο παντρεµένοι, τρεις ανύπαντροι πα στον ανθό της νιότης·
κι αυτοί γυρεύουν όλο νιόπλυτα σκουτιά, καθώς κινούνε
 για το χορό' κι εγώ τα νοιάζουµαι µιαν άκρη ως άλλη τούτα.»
Αυτά είπε' να µιλήσει ντράπηκε για τις χαρές του γάµου
στον κύρη της' µα αυτός κατάλαβε τα πάντα κι αποκρίθη:
« Μούλες κι ό,τι άλλο, θυγατέρα µου, µετά χαράς σου δίνω"
πήγαινε ως θες' κι αµάξι οι δούλοι µας γοργά να σου αρµατώσουν
 ψηλό, καλότροχο, κι απάνω του να στήσουν και κοφίνι.»
Είπε, και φώναξε τους δούλους του, κι αυτοί µεµιάς γρικήξαν
όξω αρµατώνουν το καλότροχο καρότσι για τις µούλες,
µετά τις µούλες τρέξαν κι έφεραν, στο αµάξι να τις ζέψουν.
Κι έφερε η κόρη από την κάµαρα τα λιόφωτά σκουτιά της
 κι απά στην άµαξα τα στοίβαξε την καλοτορνεµένη'
κι η µάνα της φαγιά της έβαλε σ' ένα πανέρι πλήθια,
λογής λογής ξαρέσια νόστιµα, και µες σε ασκί γιδίσιο
κρασί της βάνει, κι έτσι ανέβηκε στο αµάξι πάνω η κόρη.
Κι ένα ροϊ χρυσό της έδωκε γεµάτο λάδι, να 'χουν,

καθώς λουστούν κι αυτή κι οι βάγιες της, ν' αλείψουν το κορµί τους.
Κι εκείνη τα λουριά φουχτώνοντας και το µαστίγι, δίνει
βιτσιά να φύγουν, κι όπως κίνησαν µε βρόντο τα µουλάρια,
τρέχαν ακούραστα, τα ρούχα της κι εκείνη κουβαλώντας,
όχι µονάχη· ήταν κι οι βάγιες της που έρχονταν µε τα πόδια.
 Και στο πανώριο ρέµα ως έφτασαν του ποταµού, κει που 'χαν
ολοχρονίς τις γούρνες κι έτρεχαν νερά από κάτω πλήθια,
καθάρια, και τα ρούχα ξάσπριζαν, όσο λερά κι αν ήταν,
οι βάγιες τα µουλάρια ξέζεψαν κάτω απ' τ' αµάξι, κι έτσι
στου ποταµού του πολυστρόβιλου τα ξαµολούν τους όχτους,
 να βόσκουν το γλυκό τον άγουστρο' και κείνες απ' τ' αµάξι
πήραν τα ρούχα και τα βούτηξαν στα σκοτεινά της γούρνας
νερά και τα ζουλούσαν, πιάνοντας συνερισιά, ποια πρώτη
θα τέλευε' κι ως πλύναν κι έβγαλαν τις λέρες απ' τα ρούχα,
πήραν και δίπλα δίπλα τ' άπλωναν στο ακρόγιαλο, κει πέρα
 που στη στεριά το κύµα σπάζοντας τα βότσαλα ξεπλένει.
Κι αυτές, ως λούστηκαν κι αλείφτηκαν καλά µε λάδι πρώτα,
στου ποταµού τους όχτους έστρωσαν και κάθισαν να φάνε,
στου ήλιου την πυρά περιµένοντας τα ρούχα να στεγνώξουν.
Κι αφού ψωµί φραθήκαν τρώγοντας, κι αυτή κι οι παρακόρες,
 πέταξαν τις µαντίλες κι άρχισαν να παίζουνε τη σφαίρα,
κι η Ναυσικά η κρουσταλλοβράχιονη κινούσε το τραγουδι.
Η σαγιτεύτρα πως Αρτέµιδα του Ερύµανθου τις ράχες
για του ψηλού του Πενταδάχτυλου κατηφορίζει, κάπρους
σαϊτεύοντας κι αλάφια γρήγορα, και του Βουνού οι Κυράδες
 παίζουν αντάµα της ολόχαρες, του Βροντοσκουταράτου
οι θυγατέρες, κι αναγάλλιασε βαθιά η Λητώ στα φρένα'
τι αµέσως ξεχωρίζει η κόρη της, την κεφαλή ως υψώνει
πάνω απ' τις άλλες, και το µέτωπο, κι είναι πανώριες όλες 
όµοια στα κάλλη η κόρη η απάρθενη ξεχώριζε απ' τις βάγιες.
 Κι ήρθε η στιγµή τα πεντακάθαρα σκουτιά της να διπλώσει,
και ζεύοντας τις µούλες σπίτι της ξοπίσω να διαγείρει'
τότε η Αθηνά, η θεά η γλαυκόµατη, στο νου της άλλα βάνει:
να σηκωθεί ο Οδυσσέας, τη λιόγεννη παρθένα ν' ανταµώσει,
κι αυτή να µπει µπροστά οδηγώντας τον στο κάστρο των Φαιάκων.
 Η ρηγοπούλα τότε πέταξε τη σφαίρα σε µια βάγια,
µα ξεστοχώντας τη σφεντόνισε µες στο βαθύ το ρέµα.
Σέρνουν τρανή φωνή  και ξύπνησαν το θείο τον Οδυσσέα'
κι ως ανακάθισε, στοχάζουνταν βαθιά στα φρένα µέσα:
« Αλί σε µένα, σε ποιών έφτασα θνητών ξανά τη χώρα;

Άνοµοι τάχα να 'ναι, ανέσπλαχνοι, που δεν ψηφούν το δίκιο,
για έχουν ψυχή θεοφοβούµενη και συµπαθούν τον ξένο;
Σα θηλυκές φωνές να χτύπησαν τ' αφτιά µου από κοπέλες 
από Νεράιδες, που στ' απόγκρεµα γυρνούνε κορφοβούνια,
στων ποταµών τα κεφαλόβρυσα και στα χλωρά λιβάδια.
 Για σε θνητούς κοντά µη βρίσκουµαι, που ανθρωπινά µιλούνε;
Οµπρός, ας δοκιµάσω µόνος µου, να ιδώ, να καταλάβω.»
Είπε ο Οδυσσέας ο αρχοντογέννητος και πρόβαλε απ' τα θάµνα,
κι απ' τον πυκνό το λόγγο ετσάκισε µε το βαρύ του χέρι κλωνάρι φουντωµένο, ολόγυρα
να κρύψει την ντροπή του'
 και βγήκε, λιόντας λες βουνόθρεφτος, αντρεία κι ορµή γεµάτος,
βροχοδαρµένος, ανεµόδαρτος, που κίνησε, και φλόγες
πετούν τα µάτια του, σε πρόβατα να πέσει για σε βόδια,
για και στου λόγγου τα λαφόπουλα' τι η πείνα τον κεντρίζει
αρνίσιο κρέας να φάει, χιµίζοντας και στην πιο στεριά µάντρα.
 Όµοια ο Οδυσσέας τις καλοπλέξουδες κοπέλες πήρε δρόµο
να σµίξει, και γυµνός· τον έσφιγγε τρανή µαθές ανάγκη.
Τον είχε φάγει η αρµύρα κι έδειχνε φριχτός, για τούτο εκείνες σκιαγµένες στου γιαλού
διασκόρπισαν τις γλώσσες δώθε κείθε.
Μόνο του Αλκίνου η κόρη εστάθηκε' τι στην καρδιά κουράγιο
 της έβαλε η Αθηνά κι απόδιωξε το φόβο απ' το κορµί της'
και στάθη αντίκρυ αµετασάλευτη. Κι εκείνος στοχαζόταν,
τάχα την κόρη την πανέµορφη να πιάσει από τα γόνα,
για και µακριά θε µε γλυκόλογα να την παρακαλέσει,
την πολιτεία που πέφτει αν του 'δειχνε και του 'δινε και ρούχα.
 Κι αυτό του εικάστη, ως διαλογίζουνταν, το πιο καλό πως είναι:
Μακριάθε πρώτα µε γλυκόλογα να την παρακαλέσει,
µήπως θυµώσει η κόρη, αν έπιανε τα γόνατα της ξάφνου.
Ευτύς λοιπόν γλυκά της µίλησε και καλοζυγιασµένα:
«Στα γόνατα σου πέφτω, αρχόντισσα! Θεός, θνητός, τι να 'σαι;
 Θεός αν είσαι, απ' όσους τ' άσωστα ψηλά κρατούν ουράνια,
εγώ πιο απ' όλους µε την Άρτεµη, του τρανού ∆ία την κόρη,
σε συνοµοιάζω στο παράστηµα, στην ελικιά, στην όψη.
Θνητών αν είσαι πάλε γέννηµα, που ζουν στη γης απάνω,
χαρά στον κύρη και στη µάνα σου και τρεις φορές χαρά τους,
 και τρεις φορές χαρά στ' άδέρφια σου, που απ' αφορµή δικιά σου
βαθιά αναγάλλιαση στα στήθη τους θα νιώθουν κάθε τόσο,
τέτοιο βλαστάρι καµαρώνοντας µες στο χορό να µπαίνει.
Μα ο πιο καλότυχος  χαρά στονε χίλιες φορές! που δώρα
περίσσια δίνοντας στο σπίτι του γυναίκα θα σε πάρει.
 Τέτοιο θνητό ποτέ τα µάτια µου δεν έχουν δει, µήτε άντρα
µήτε γυναίκα αλήθεια' θάµπωσα θωρώντας σε µπροστά µου!
Μονάχα στο βωµό του Απόλλωνα, στη ∆ήλο, κάποια µέρα
µιας φοινικιάς βλαστάρι νιόβγαλτου ξεπετιόταν είδα'
τι κι απ' τα µέρη εκείνα διάβηκα, κι ήταν πολλοί που ακλούθουν
 στη στράτα αυτή, που η µοίρα µου 'γραφε βαριά να σύρω πάθη.
Όµοια κι εκείνο τότε βλέποντας στεκόµουν ώρα, κι είχα
θαµπώσει, τι στη γη δεν πρόβαλε τέτοιος βλαστός ως τώρα 
όπως και σένα καµαρώνοντας θαµπώνω, κόρη· τρέµω
τα γόνα να σου αγγίξω, αβάσταχτος καηµός κι ας µε βαραίνει.
 Χτες µόλις γλίτωσα, αφού πέρασα στο πέλαο το κρασάτο
είκοσι µέρες· τόσες µ' έδερναν το κύµα κι οι άγριες µπόρες,
απ' το νησί µακριά ως εκίνησα, την Ωγυγία' και τώρα
µε ρίχνει ο θεός εδώ, για βάσανα καινούργια λέω' να πάψουν
δεν καρτερώ' πιο πριν οι αθάνατοι µου 'χουν πολλά γραµµένα.
 Όµως, αρχόντισσα, σπλαχνίσου µε, σε σένα πρωτοφτάνω
µετά από χίλια µύρια βάσανα· κανένα από τους άλλους,
που ζουν στην πολιτεία και χαίρουνται τη γης εδώ, δεν ξέρω.
Το κάστρο δείξε µου, και δώσε µου να βάλω ένα κουρέλι,
αν πήρες, απ' το σπίτι φεύγοντας, τα ρούχα να τυλίξεις'
 και να χαρείς απ' τους αθάνατους ό,τι ποθεί η καρδιά σου,
άντρα και σπίτι, και το µόνιασµα ποτέ να µη σας λείψει
το ζηλεµένο· τι δε βρίσκεται στον κόσµον άλλο τόσο
τρανό καλό, παρά το σπίτι του µε µια µονάχα γνώµη
να κυβερνάει µαζί το αντρόγενο  τρανή χαρά στους φίλους,
 και στους οχτρούς καηµός, µα πιότερο τι αξίζει ατοί τους νιώθουν!»
Κι η Ναυσικά η κρουσταλλοβράχιονη του απηλογήθη κι είπε:
«Από αχαµνή γενιά κι άνέµυαλος δε µοιάζει να 'σαι, ξένε'
µα ατός του τ' αγαθά αξεχώριστα µοιράζει στους ανθρώπους,
σε ταπεινους µαθές και σε άρχοντες, ο ολύµπιος ∆ίας, ως θέλει.
 Αυτά και σένα τώρα σου 'δωκεν υποµονέψου ωστόσο,
και µια και φτάνεις πια στο κάστρο µας και στα δικά µας µέρη,
µηδέ άλλαξιά µηδέ άλλο τίποτε θα σου απολείψει, απ' όσα
θέλει ένας ξένος που κακόπαθε και φτάνει αναγκεµένος.
Και να σου δείξω, ως θες, το κάστρο µας, να πω και πως µας λένε:

Την πόλη οι Φαίακες κι ολοτρόγυρα τη χώρα τουτη ορίζουν,
κι εγώ του Αλκίνοου του λιοντόκαρδου λογιέµαι θυγατέρα'
κι αυτός τους Φαίακες, ρήγας κι άρχοντας, ορίζει κι αφεντεύει.»
Ως είπε αυτά, στις καλοπλέξουδες φωνάζει παρακόρες:
«Βάγιες, σταθείτε! τι µακραίνετε τον άντρα αυτό θωρώντας;
 Πως είναι αντίµαχος φαντάζεστε και το κακό µας θέλει;
Θνητός που ζει στη γη δε βρίσκεται, δε θα βρεθεί ποτέ του
κανείς,που εδώ θα φτάσει φέρνοντας το χαλασµό στη χώρα
που ζουν οι Φαίακες! Των αθάνατων µας διαφεντεύει η αγάπη.
Κι αλάργα ζουµε εδώ, στης θάλασσας της πολυκυµατούσας
 την τέλειωση· ποιος άλλος άνθρωπος µπορεί µε µας να σµίξει:
Μα αυτός ο δόλιος παραδέρνοντας έφτασε εδώ και πρέπει
να του σταθούµε τι όλοι, και φτωχοί και ξένοι, από το ∆ία
µας έρχονται, κι είναι καλόδεχτο το λίγο που θα δώσεις.
Ελάτε τώρα, δώστε, βάγιες µου, να φάει, να πιει στον ξένο,
 και στο ποτάµι µέσα λούστε τον, σε µιαν απάνεµη άκρη.»
Είπε, κι αυτές στάθηκαν κι έδιναν κουράγιο η µια στην άλλη.
Μετά τον Οδυσσέα σε απάνεµη καθίσαν άκρη, ως είπε
η Ναυσικά, του λιονταρόκαρδου του Αλκίνου η θυγατέρα·
για να ντυθεί µια χλαίνα του 'βαλαν κι ένα χιτώνα δίπλα,
 µετά του δώκαν ένα ολόχρυσο ροΐ γεµάτο λάδι,
και να 'µπεί να λουστεί τον έσπρωχναν στου ποταµού το ρέµα.
Στις βάγιες τότε ο θείος εστράφηκε και µίλησε Οδυσσέας:
«Βάγιες, σταθείτε λίγο ανάµερα, µονάχος να ξεπλυνω
την άρµη πάνω από τους ώµους µου, και να χριστώ µε λάδι'
 τι πάει καιρός πολύς που απόλειψε το λάδι απ' το κορµί µου.
Μα οµπρός σας, όχι, εγώ δε λούζοµαι' ντροπή για µένα θα 'ταν
να γυµνωθώ σε οµορφοπλέξουδες ανάµεσα παρθένες.»
Είπε, και µόλις κείνες µάκρυναν και το 'παν και στην κόρη,
πήρε ο Οδυσσέας ο θείος και ξέπλενε στον ποταµό την άρµη
 που 'χε καθίσει απά στις πλάτες του και στους φαρδιούς τους ώµους'
και το κεφάλι από της θάλασσας της άκαρπης την άχνη
καθάριζε' κι ως απολούστηκε και πλούσια λάδι αλείφτη,
τα ρούχα εφόρεσεν, η απάρθενη που του 'χε κόρη δώσει.
Να δείχνει κι η Αθηνά τον έκαµε, του γιου του Κρόνου η κόρη,
 σαν πιο γεµάτος, πιο αψηλόκορµος, κι από την κεφαλή του
µα πια κρεµούσε σαν τα ολόσγουρα του ζουµπουλιού λουλούδια.
Πως χύνει απά στο ασήµι µάλαµα καλός τεχνίτης, που 'χει
απ' την Παλλάδα και τον Ήφαιστο περίσσιες τέχνες µάθει,
κι είναι ό,τι φτιάξει µαστορεύοντας όλο οµορφιά και χάρη 
 όµοια κι εκείνη χάρη του 'χυνε στην κεφαλή, στους ώµους.
Έπειτα κίνησε και κάθισε στο ακροθαλάσσι αλάργα,
απ' οµορφιά και χάρη λάµποντας, και θάµπωσε η παρθένα,
κι αυτά στις βάγιες πήρε κι έλεγε τις οµορφοµαλλούσες:
«Ακουστέ, βάγιες χιονοβράχιονες, το λόγου σας κρένω'
 όλοι µαζί οι θεοί, τον Ολυµπο ορίζουν, αν δε θέλαν,
πως τους ισόθεους Φαίακες θα 'ρχουνταν ο άντρας αυτός να σµίξει;
Αλήθεια, πριν µου φάνηκε άσκηµος, µα τώρα που τον βλέπω
µοιάζει θεός, απ' όσους τ' άσωστα ψηλά κρατούν ουράνια.
Να 'µενε, θέ µου, εδώ και να 'στεργε στα µέρη µας να ζήσει
 και να 'τανε γραφτό της µοίρας µου γυναίκα να µε πάρει!
Μα ελάτε τώρα, δώστε, βάγιες µου, να φάει, να πιει στον ξένο.»
Είπε, κι αυτές άκουσαν πρόθυµα την προσταγή της κόρης'
πήραν φαγί, πιοτό, και τα 'βαλαν µπροστά στον Οδυσσέα
το θεϊκό, τον πολυβάσανο, που πήρε λιµασµένα
 να τρώει, να πίνει, τι είχεν άφαγος πολύν καιρό αποµείνει.
Κι η Ναυσικά η κρουσταλλοβράχιονη στοχάστηκε άλλα ωστόσο·
τα ρούχα ως δίπλωσε, τ' απίθωσε στο αµάξι, και τις µούλες
ζεύει µετά τις ατσαλόνυχες, κι ανέβηκε κι ατή της'
στον Οδυσσέα γυρνώντας έπειτα του µίλησε και του 'πε:
 «Ξένε µου, σήκω πια, στο κάστρο µας να πορευτείς· στο σπίτι
θα σε οδηγήσω εγώ του αντρόκαρδου πατέρα µου' κει µέσα
σου λέω τους Φαίακες, όσοι είναι άρχοντες, θα τους γνωρίσεις όλους.
Κι ό,τι σου πω να κάνεις' άµυαλος δε µοιάζει να 'σαι αλήθεια'
όση ώρα θα περνούµε ξώµερα και καλλουργιές κι αµπέλια,
 εσύ απ' τις µούλες και την άµαξα πιο πίσω λίγο τρέχα
µε βιάση, αντάµα µε τις βάγιες µου' τη στράτα εγώ θα δείχνω.
Στην πολιτεία σαν όµως φτάσουµε, που γύρα καστροτείχι
ψηλό τη ζώνει, και δεξόζερβα διπλό λιµάνι ανοίγει,
κι είναι στενή η µπασιά, και τ' άρµενα τα γυριστά σερµένα
 εσύ απ' τις µούλες και την άµαξα πιο πίσω λίγο τρέχα
µε βιάση, αντάµα µε τις βάγιες µου' τη στράτα εγώ θα δείχνω.
Στην πολιτεία σαν όµως φτάσουµε, που γύρα καστροτείχι
ψηλό τη ζώνει, και δεξόζερβα διπλό λιµάνι ανοίγει,
κι είναι στενή η µπασιά, και τ' άρµενα τα γυριστά σερµένα

δεν τους τραβούν τους Φαίακες τ' άρµαταδοξάρια, σαϊτολόγοι 
µον' τα κου πια των πλοίων και τ' άρµπουρα, τα ζυγιαστά καράβια·
µε τούτα τ' αφρισµένα κύµατα, χαρά γεµάτοι, σκίζουν.
Αυτών φοβουµαι τα πικρόλογα, ξοπίσω µη µε πιάσει
κανείς στο στόµα του' περήφανος µαθές εδώ είναι ο κόσµος.
 Αν κάποιος µας ιδεί αχαµνότερος στο δρόµο, θα φωνάξει:
,, Ο όµορφος ξένος κι αψηλόκορµος, στη Ναυσικά ξοπίσω
που πάει, ποιος να 'ναι; που τον πέτυχε; θαρρώ τον θέλει γι' άντρα!
Από καράβι, εδώ που ξέπεσε, µπας και τον πήρε, κι είναι
αλαργοτάξιδος; τι γύρω µας δεν έχουµε γειτόνους,
 Μπορεί να θερµοπαρακάλεσε στις προσευκές της κι ήρθε
ψηλά απ' τα ουράνια ένας αθάνατος, για να την κάνει ταίρι.
Έτσι καλύτερα, αν κυνήγησε και βρήκε µοναχή της
άντρα απ' αλλού! Που καταδέχεται µαθές εµάς τους ντόπιους
τους Φαίακες, κι ας τη θέλουν ταίρι τους πολλά αρχοντόπουλα µας!"
 Αυτά θα πουν, κι εγώ απ' τα λόγια τους πολλή ντροπή θα πάρω.
Εγώ και µε άλλην λέω συχύζουµαι, που τέτοια πάει και κάνει,
κι ας ζουν ο κύρης της κι η µάνα της, κι αθέλητα τους τρέχει
και σµίγει µε άντρες, πριν το γάµο της γιορτάσει µπρος στον κόσµο. Άκουσε, ξένε, την
ορµήνια µου, συντρόφους να σου δώσει
 κι ο κύρης µου µιαν ώρα αρχύτερα και να διαγείρεις πίσω:
Θα βρεις, στο δρόµο πλάι, της Αθηνάς ιερό από λεύκες δάσο,
όλο οµορφιά, µε µια ανεβάλλουσα, κι ολόγυρα λιβάδι.
Εκεί µετόχι έχει ο πατέρας µου κι ολόδροσο περβόλι,
στην πολιτεία κοντά· θα σε άκουγαν, αν φώναζες εκείθε.
 Κει πέρα κάθισε και πρόσµενε, στο κάστρο µέσα πρώτα
να πάµε εµείς και στου πατέρα µου να µπούµε το παλάτι.
Και σα λογιάσεις πια πως µπήκαµε, και συ για των Φαιάκων
την πολιτεία ξεκίνα' φτάνοντας, το αρχοντικό που πέφτει
του Αλκίνου, του αντρειωµένου κύρη µου, για ρώτα να σου δείξουν.
 Θα το 'βρεις εύκολα' θα σου 'δειχνε κι ένα µωρό το δρόµο·
κανένα αρχοντικό δε βρίσκεται µέσα στους Φαίακες όλους,
που µε του Αλκίνοου του λιοντόκαρδου να µοιάζει το παλάτι.
Μα σύντας πια σε κρύψει ο αυλόγυρος και µπεις στο σπίτι µέσα,
γοργά το αρχονταρίκι διάβαινε, στη µάνα µου ως να φτάσεις.
 Κοντά στο τζάκι εκείνη κάθεται, στης στιας τη λάµψη δίπλα,
άλικο γνέθοντας στη ρόκα της µαλλί, που να θαµάξεις,
στο στύλο ακουµπισµένη· πίσω της οι σκλάβες καθισµένες.
Εκεί και το θρονί του ο κύρης µου στον ίδιο στύλο γέρνει,
κι απάνω κάθεται ως αθάνατος και το κρασί του πίνει.
 Ρίξου στης µάνας µου τα γόνατα, τον κύρη προσπερνώντας,
κι αγκάλιασε τα, αν θες ολόχαρος να ιδείς του γυρισµού σου
τη µέρα γρήγορα, η πατρίδα σου που κι ας είναι αλάργα'
τι από κάπου αν εκείνη σ' έπαιρνε κι από συµπάθιο, θα 'χες
ελπίδα τους δικούς σου κάποτε να δεις και να διαγείρεις
 στο αρχοντικό σου το καλόχτιστο, στη γη την πατρική σου.»
Ως είπε τούτα η κόρη, χτύπησε το αστραφτερό µαστίγι,
κι οι µούλες παράτησαν γρήγορα του ποταµού το ρέµα,
κι όδευαν πότε τριποδίζοντας και πότε περπατώντας·
κι εκράτα αυτή πραγά τα νιόλουρα, µε µέτρο το µαστίγι
 δουλεύοντας, οι βάγιες να 'ρχουνται ξοπίσω κι ο Οδυσσέας.
Βουτούσε ο γήλιος, στο περίλαµπρο της Αθηνάς σα φτάσαν
το δάσο το ιερό, κι ως κάθισε µονάχος πια ο Οδυσσέας,
την Αθηνά παρακαλέστηκε, του τρανου ∆ία την κόρη:
« Στήσε το αφτί σου, κόρη αδάµαστη του Βροντοσκουταράτου!
 Καν τώρα επάκουσέ µου· τι άλλοτε που τσακιζόµουν, διόλου
δε µ' άκουσες, καθώς µε τσάκιζεν ο µέγας Κοσµοσείστης'
στους Φαίακες φτάνοντας συµπόνεση κι αγάπη να 'βρω δωσ' µου!»
Αυτά είπε, κι η Αθηνά του επάκουσε την προσευχή η Παλλάδα,
µα οµπρός του ακόµα δεν ξεπρόβελνε' τον αδερφό ντρεπόταν
 µαθές του κύρη της, που αλάγιαστα του ισόθεου του Οδυσσέα
θυµό κρατούσε, στην πατρίδα του πριχού διαγείρει πίσω.
Οµήρου Οδύσσεια  η
Μετάφραση Ν. Καζαντζάκη  Ι. Κακριδή
 Έτσι ο θεϊκός εκεί πολύπαθος ευχόταν Οδυσσέας.
Την κόρη ωστόσο οι µούλες γρήγορα κατά το κάστρο έσερναν
κι αυτή, σαν έφτασε στου κύρη της τα ξακουστά παλάτια,
µπρος στην αυλόπορτα σταµάτησε, και γύρα της σταθήκαν
 όµοιοι µε αθάνατους τ' αδέρφια της, και κάτω από τ' αµάξι
τις µούλες λύσαν και κουβάλησαν τα ρούχα µες στο σπίτι.
Κι αυτή στην κάµαρα της τράβηξε· φωτιά κει µέσα βρήκε,
που η γριά απειρώτισσα Ευρυµέδουσα της είχε ανάψει, η βάγια.
Την είχαν δρεπανόγυρτα άρµενα φερµένη απ' την Απείρη
 πα πια , και του Αλκινόου τη διάλεξαν γι' αρχοντοµοίρι, που ήταν
σε όλους τους Φαίακες ρήγας, κι ως θεό τον άκουγεν ό κόσµος.
Αυτή τη Ναυσικά µεγάλωσε τη χιονοβραχιονάτη·
τώρα φωτιά στη στια της άναβε και σύνταζε τό δείπνο.
Τότε ο Οδυσσέας να πάει σηκώθηκε στην πόλη· κι η Παλλάδα,
 που 'χε την έγνοια του, τρογύρα του πυκνή σκορπούσε αντάρα,
µήπως κανένας απ' τους πέρφανους τους Φαίακες τον συντύχει
και τον αγγίξει µε τα λόγια του ρωτώντας τον ποιος είναι.
Κι ως πια να µπει στην πόλη εκόντευε την έµνοστη, αντικρύ του
πρόβαλε ξάφνου η γαλανόµατη θεά Αθηνά, το θώρι
 κοπέλας παίρνοντας απάρθενης, µ' ένα σταµνί στο χέρι·
µπροστά του εστάθη, κι ο αρχοντόγεννος τη ρώτησε Οδυσσέας:
«Το σπίτι κάποιου τώρα θα 'θελες, παιδί µου, να µου δείξεις,
του Αλκίνοου, βασιλιάς που ακούγεται στη χώρα αυτή πως είναι;
Τυραγνισµένος ξένος έφτασα µαθές σ' αυτά τα µέρη,
 µακριά, από τόπο αλαργοτάξιδο' δεν ξέρω απ' τους ανθρώπους,
που ζουν στην πολιτεία και χαίρουνται τη χώρα αυτή, κανέναν.»
Και του αποκρίθη η γαλανοµάτη θεά Αθηνά και του 'πε:
« Μετά χαράς, πατέρα ξένε µου, το σπίτι που γυρεύεις
να σου το δείξω· τι µε του άψεγου γονιού µου γειτονιάζει.
 Εγώ θα πάω µπροστά, κι ακλούθα µου χωρίς καµιά κουβέντα,
και µήτε ρώτα µήτε γύριζε κανένα να κοιτάξεις·
δεν τους αρέσει εδώ να βλέπουνε µαθές ανθρώπους ξένους,
κι ουδέ µε αγάπη τον προσδέχουνται, κανείς αλλούθε αν έρθει.
Ο Κοσµοσείστης τους το χάρισε, της θάλασσας τα πλάτη
 να σκίζουν έχοντας τα θάρρη τους στα γρήγορα καράβια,
που σαν πουλιών φτερούγες τρέχουνε, σα στοχασµός του ανθρώπου.»
Ετσι η Αθηνά Παλλάδα µίλησε, και µπήκε οµπρός µε βιάση,
κι εκείνος της θεάς ακλούθηξε τα χνάρια, και κανένας
από τους Φαίακες, Οπως όδευε, τους θαλασσακουσµένους,
 ανάµεσα τους δεν τον ξέκρινε' δεν άφηνε η Παλλάδα
να τόνε δουν, η καλοπλέξουδη, τρανή θεά' µε αντάρα
θεϊκιά τον είχε ζώσει, ως γνοιάζουνταν γι' αυτόν βαθιά στα φρένα.
Κι εκείνος τα λιµάνια έθάµαζε, τα ζυγιαστά καράβια,
τις αγορές, όπου συνάζουνταν οι ηρώοι, και τα ψηλά τους
 µακριά τειχιά, τα παλουκόφραχτα, που να σαστίζει ο νους σου.
Κι ως έφτασαν στο πολυδόξαστο του βασι πια αλάτι,
πρώτη η Αθηνά, η θεά η γλαυκόµατη, το λόγο εκίνα κι είπε:
«Πατέρα ξένε, το που γύρεψες παλάτι να σου δείξω,
αυτό 'ναι! Εδώ τους αρχοντόγεννους ρηγάδες θα πετύχεις
 να κάθουνται να τρων. Στα φρένα σου καθόλου µη δειλιάσεις,
µον' µέσα πήγαινε' καλύτερα τελεύει τις δουλειές του
ο άντρας ο απόκοτος, κι ας έφτασε µακριά απ' τα ξένα κάπου.
Πιο πρώτα κοίτα τη βασίλισσα να σµίξεις στο παλάτι'
Αρήτη τήνε λεν µε τ' όνοµα, κι από τους ίδιους σέρνει
 γονιούς, που τον Αλκίνοο γέννησαν, το βασι πια της χώρας.
Πρώτα ο Ναυσίθοος εγεννήθηκεν από τον Ποσειδώνα
και την Περίβοια, που τα κάλλη της καµιά δεν έφτανε άλλη
γυναίκα, κι ήταν του Ευρυµέδοντα του ρήγα στερνοπαίδι'
αυτός στους Γίγαντες τους πέρφανους είχε αφεντέψει, ωστόσο
 τον άσεβο λαό του αφάνισε και χάθηκε κι ατός του.
Μ' εκείνη ο Ποσειδώνας έσµιξε και γέννησε αντρειωµένο
γιο, το Ναυσίθοο, που ρηγάδεψε στους Φαίακες· κι ο Ναυσίθος
δυο γιους αξιώθη, το Ρηξήνορα και τον Αλκίνο' µόνο
που ο ασηµοδόξαρος Απόλλωνας του σκότωσε τον πρώτο,
 νιόγαµπρο, δίχως γιό' στο σπίτι του µια κόρη µόνο αφήκε,
αυτή που ο Αλκίνοος πήρε αργότερα γυναίκα, την Αρήτη'
την τίµησε, όσο δεν τιµήθηκε καµιά στον κόσµο, απ' όσες
κυβερνηµένες απ' τους άντρες τους τα σπίτια τους κοιτάζουν.
Έτσι ετιµήθη εκείνη ολόκαρδα και µνίσκει τιµηµένη
 κι απ' τα παιδιά της κι απ' τον άντρα της τον ίδιο, τον Αλκίνο,
κι απ' το λαό, που την αγάπη του της δείχνει, σα διαβαίνει
µέσα απ' το κάστρο, χαιρετώντας τη, και σα θεά τη βλέπει.
Μα έχει κι αυτή µυαλό τετράγωνο, και σε όσους έχει αγάπη
κι άντρες ακόµα τις αµάχες τους µπορεί και ξεδιαλύνει.
 Αν η καρδιά της τώρα σ' έπαιρνεν από συµπάθιο, θα 'χες
ελπίδα τους δικούς σου κάποτε να ιδείς και να διαγείρεις
στο αψηλοτάβανο το σπίτι σου, στη γη την πατρική σου.»
Αυτά είπεν η Αθηνά η γλαυκόµατη κι αφήνει τη Σχερία
την έµνοστη, κι απάνω απ' τ' άκαρπα πετώντας τα πελάγη,

στο Μαραθώνα, στην πλατύδροµην εκείθε Αθήνα φτάνει,
και στου Ερεχθέα το στέριο εχώθηκε παλάτι. Κι ο Οδυσσέας
στο αρχοντικό του Αλκίνοου κίνησε να πάει· µα πριν πατήσει
το χάλκινο κατώφλι, στάθηκε και δούλευεν ο νους του'
τι φως ολούθε απ' του λιοντόκαρδου του Αλκίνοου το παλάτι
 το αψηλοτάβανο ξεχύνουνταν  σα φεγγαριού, σαν ήλιου.
Χάλκινοι οι τοίχοι του ζερβόδεξα, που απ' το κατώφλι ως µέσα
τραβούσαν, και ψηλά τους έζωνε µια ζώνη από λαζούρι.
Μαλαµατένιες πόρτες σφάλιζαν το σπίτι, κι ασηµένιοι
πάνω στο χάλκινο στηρίζουνταν κατώφλι οι παραστάτες·
 κι είχε κρικέλι ατόφιο µάλαµα κι ανώφλι ατόφιο ασήµι.
Κι ήταν και δυο σκυ πια ζερβόδεξα χρυσά, και δυο ασηµένια,
µαστορεµένα από τον Ήφαιστο µε τη σοφή του τέχνη,
του Αλκίνοου να φυλάν του αντρόκαρδου το σπίτι νύχτα µέρα,
κι ήταν αθάνατα κι αγέραστα. Και µες στο αρχονταρίκι
 απ' το κατώφλι ως µέσα αδιάκοπα γραµµή θρονιά ακουµπούσαν
στους τοίχους δώθε κείθε, κι έβλεπες απάνω τους ριγµένα
λεπτά, καλόφαντα σκεπάσµατα, φασµένα από γυναίκες.
Εκεί συχνά των Φαίακων οι άρχοντες να φαν, να πιουν κάθονταν,
κι είχαν µπροστά τους όσα θα 'φταναν γι' ακέριο χρόνο ακόµα.
 Μαλαµατένιοι πάνω νιούτσικοι σε στέριους στυλοβάτες
στέκαν κρατώντας µες στα χέρια τους δαυ πια φλογαναµµένα,
να 'χουν να φέγγουν στους συντράπεζους τις νύχτες στο παλάτι.
Πενήντα µέσα στο παλάτι του γυναίκες σκλάβες έχει'
άλλες αλέθουν στους χερόµυλους καρπό χρυσό σα µήλο,
 άλλες υφαίνουν για τη ρόκα τους γυρνούνε, καθισµένες,
καθώς της λεύκας της λιγνόκορµης τα φύλλα, δίπλα δίπλα,
κι απ' τα καλόκρουστα υφασίδια τους το λάδι αποσταλάζει'
τι όσο τους άλλους άντρες ξεπερνούν οι Φαίακες, στα πελάγη
να κυβερνούν τα γρήγορα άρµενα, παρόµοια πρώτες είναι
 στην τέχνη του αργαλειού οι γυναίκες τους· τις µοίρανε η Παλλάδα
και από δουλειές να νιώθουν όµορφες και µυαλωµένες να 'ναι.
Απόξω απ' την αυλή του βρίσκεται χτήµα τρανό, εκεί δίπλα,
τέσσερα στρέµµατα, που ζώνεται µε φράχτη γύρω γύρω·
και µέσα εκεί ψηλά κι ολόχλωρα φυτρώνουν δέντρα πλήθος:
 εκεί αχλαδιές, µηλιές χρυσόκαρπες, ρογδιές φυλλοµανούνε,
εκεί συκιές γλυκές κι ολόχλωρες ελιές θωρείς ολούθε.
Καρπός δε χάνεται, µια που 'δεσε, κι ουδέ τους απολείπει
χειµώνα καλοκαιρι, αδιάκοπα· τι ασίγαστα φυσώντας
εδώ γεννάει καρπούς ο ζέφυρος κι άλλους εκεί γουρµάζει.

Απίδι απά στο απίδι ψήνεται, και µήλο απά στο µήλο,
σύκο στο σύκο απάνω, αδιάκοπα, σταφύλι στο σταφύλι.
Ακόµα αµπέλι εκεί πολύκαρπο του βασι πια ριζώνει·
στο 'να του µέρος, για το στέγνωµα των σταφυλιών στον ήλιο,
εχει ένα αλώνι, κι άλλα είναι ώρα τους να τα τρυγήσουν, κι άλλα
 να τα πατήσουν, κι άλλα είναι άγουρα πιο πέρα, τον αθό τους
µόλις που τίναξαν, και παίρνουνε να κοκκινίζουν άλλα.
Κει που τελεύουν πια τα κλήµατα, λογής λογής, µε τάξη
βαλµένες οι βραγιές κατάχλωρες ολοχρονίς φουντώνουν.
Είναι και βρύσες δυό· ποτίζεται τρογύρα το περβόλι
 από τη µια, και τρέχει η δεύτερη στο σπίτι, απ' το κατώφλι
περνώντας κάτω της αυλόπορτας, νερό να παίρνει ο κόσµος.
Τέτοια οι θεοί µαθές εχάρισαν του Αλκίνου πλούσια δώρα.
Κει πέρα ο θεϊκός, πολύπαθος στεκόταν Οδυσσέας
και θάµαζε' κι ως πια αποθάµαξε θωρώντας τα όλα γύρω,
 περνώντας το κατώφλι γρήγορα στο σπίτι µέσα µπήκε'
κι ήβρε των Φαιάκων τους πρωτόγερους και προεστούς την ώρα
σπονδή στον άγρυπνο που πρόσφερναν Αργοφονιά, τι θέλαν
να παν να κοιµηθούν, κι ολόστερνα σ' αυτόν σπονδές εκάναν.
Κι ο αρχοντογέννητος, πολύπαθος εδιάβηκε Οδυσσέας
 το σπίτι µες σε αντάρα ολόπυκνη, που του 'χυνε η Παλλάδα.
Όµως στο ρήγα Αλκίνο ως έφτασε και στην Αρήτη αντίκρυ,
τα χέρια του έριξε στα γόνατα τρογύρα της Αρήτης,
κι η θεϊκιά που τον περίζωνε µεµιάς σκορπίστη αντάρα.
Κι αυτοί τα χάσαν ξένον άνθρωπο θωρώντας µες στο σπίτι,

και µείναν άλαλοι' και κίνησε τα παρακάλια εκείνος:
«Αρήτη, κόρη του Ρηξήνορα του ισόθεου, πλήθος έχω
τραβήξει βάσανα' στον άντρα σου, στα πόδια σου προσπέφτω
και σε όλους τούτους τους συντράπεζους' µόνο καλά, όσο ζείτε,
να δείτε απ' τους θεούς, κι αργότερα το βιος στο αρχοντικό σας
 κι όποια τιµή ο λαός σας έδωκε να µείνουν στα παιδιά σας.
Όµως και µένα προβοδάτε µε, να φτάσω στην πατρίδα
γρήγορα' χρόνους βασανίζουµαι µακριά από τους δικούς µου.»
Αυτά είπε, και στο τζάκι εκάθισε, πλάι στη φωτιά, στις στάχτες,
κι οι άλλοι απόµειναν όλοι αµίλητοι και δεν έβγαζαν άχνα.

Αργά το λόγο πήρε ο γέροντας, ο αρχοντικός Εχένηος,
που όλους τους Φαίακες τους αντρόψυχους στα χρόνια ξεπερνούσε,
κι ήταν στα λόγια πρώτος κι ήξερε πολλά και περασµένα.
Και τότε µίλησε καλόγνωµος αναµεσό τους κι είπε:
« Αλκίνοε, τούτο εδώ πολύ όµορφο δεν είναι, δεν ταιριάζει
 ο ξένος πλάι στη στια να κάθεται, κατάχαµα, στις στάχτες.
Οι άλλοι σωπαίνουν απαντέχοντας το λόγο το δικό σου.
Μα τώρα οµπρός, τον ξένο σήκωσε και σε θρονί να κάτσει
οδήγα τον ασηµοκάρφωτο' κρασί να συγκεράσουν
στους κράχτες πες µετά, να κάνουµε στον κεραυνόχαρο όλοι
 το ∆ία σπονδή, που παραστέκεται τους σεβαστούς ικέτες.
Και µέσα ό,τι βρεθεί η κελάρισσα να φάει στον ξένο ας δώκει.»
Μόλις το λόγο τούτο αγρίκησεν ο Αλκίνοος ο αντρειωµένος,
του πολεµάρχου, πολυµήχανου πήρε Οδυσσέα το χέρι,
τον σήκωσε απ' τη στια και σε θρονί τον κάθισε αστροβόλο,
 αφού το γιο του εκείθε σήκωσε, που δίπλα του καθόταν,
το Λαοδάµα τον αντρόκαρδο, και του 'χε αγάπη πλήθια.
Μια παρακόρη τότε τρέχοντας νερό σε στάµνα φέρνει,
χρυσή, πανώρια, κι από κάτω της ένα αργυρό λεγένι,
για να πλυθεί, και δίπλα του άπλωσε στραφταλιστό τραπέζι.
 Ψωµί κι η σεβαστή κελάρισσα του κουβαλάει και πλήθος,
φαγιά απιθώνει, απ' ό,τι βρέθηκε καλό φιλεύοντάς τον.
Κι έτρωγε κι έπινε ο πολύπαθος ισόθεος Οδυσσέας.
Κι ο Αλκίνοος τότε ο καρτερόψυχος γυρνάει και λέει στον κράχτη:
«Ποντόνοε, το κρασί συγκέρασε, και µες στο αρχονταρίκι
 κέρνα γραµµή, για να προσφέρουµε στον κεραυνόχαρο όλοι
το ∆ία σπονδή, που παραστέκεται τους σεβαστούς ικέτες.»
Αυτά είπε, και κρασί µελόγλυκο συγκέρασε ο διαλάλης
και σε όλα τα ποτήρια εµοίραζεν, απ' τις σπονδές ν' αρχίσουν
Και σα στάλαξαν κι ήπιαν όλοι τους, όσο η καρδιά ποθούσε,
 πρώτος το λόγο ο Αλκίνοος κίνησε κι αναµεσό τους είπε:
«Ακούστε, Φαίακες πρωτοστάτορες και πρωτοκεφαλάδες,
το τι η καρδιά στα στήθη µέσα µου µε σπρώχνει να µιλήσω'
τώρα που φάγατε, στα σπίτια σας να κοιµηθείτε σύρτε,
και την αυγή γερόντοι πιότεροι να καλεστούν και να' ρθουν,
 τον ξένο να καλοσκαµνίσουµε δω µέσα, και θυσίες
πανώριες στους θεούς να κάµουµε, µετά να βουλευτούµε
το πως ο ξένος µας ανέκοπα και δίχως κακοπάθιες
θα στρέψει πίσω στην πατρίδα του, πολύ κι ας είναι αλάργα,
χαρούµενος, µιαν ώρα αρχύτερα, µε συνοδεία δική µας.
 Μηδέ και να τον βρουν µεσόστρατα κακά και βάσανα άλλα,
στα πατρικά του ως να 'βγει χώµατα' κι εκεί µετά θα πάθει
ό,τι ειν' γραφτό του κι οι σκληρόκαρδες του 'χουν κλωσµένα Μοίρες, σύντας γεννιόταν κι
η µητέρα του τον έφερνε στον κόσµο.
Αν ήρθε πάλι απ' τους αθάνατους των ουρανών κανένας,
 τοτε οι θεοί κάτι άλλο σίγουρα µας µελετούν µε τούτο
τι ως τώρα ως είναι οµπρός µας δείχνουνται, χωρίς είδη ν' αλλάζουν,
κάθε φορά που τους προσφέρνουµε λαµπρές ιερές θυσίες·
και τρων µαζί µε µας, καθούµενοι στίς τάβλες τις δικές µας.
Και µόνος αν οδεύει κάποιος µας και τους συντύχει οµπρός του,
 δεν του κρύβονται· συγγενεύουµε µαθές εµείς µαζί τους,
ως συγγενεύουνε κι οι Κύκλωπες κι οι ανήµεροι Γιγάντοι.»
Γυρνώντας τότε ο πολυµήχανος του µίλησε Οδυσσέας:
«Αλκίνοε, γνοιάσου γι' άλλα πράµατα! ∆ε µοιάζω εγώ καθόλου
µε τους αθάνατους, που ορίζουνε ψηλά τα ουράνια πλάτη,
 στην ελικιά, µηδέ στο ανάριµµα' θνητούς θυµίζω µόνο.
Ξέρετε ανθρώπους που δυστύχησαν περίσσια στη ζωή τους:
Μόνο µε τούτους θα παράβγαινα στα τόσα µου τυράννια!
Κι ακόµα πιο µεγάλα βάσανα θα σου ιστορούσα, αν ήταν
τα που οι θεοί θέλησαν κι έσυρα να πω µιαν άκρη ως άλλη.
 Μα να δειπνήσω τώρα αφήστε µε, κι ας νιώθω πίκρα τόση·
τι απ' τη φριχτή κοι πια ιο αδιάντροπο δε γίνεται στον κόσµο'
σε σπρώχνει, θες δε θες, κι ας βρίσκεσαι σε παιδεµούς µεγάλους,
κι ας καιγεται η καρδιά στα στήθη σου, να τη θυµάσαι πάντα.
Έτσι κι εγώ: η καρδιά µου καιγεται, κι αυτή να τρώω, να πίνω
 µε σπρώχνει αδιάκοπα, κι ως βιάζεται να φάει και να χορτάσει,
από το νου µου σβήνει ολότελα τα πάθη που 'χω σύρει.
Μα εσείς, σα φέξει, δίχως άργητα γνοιαστείτε στην πατρίδα
να µε γυρίστε τον τρισάµοιρο' µετά από τόσα πάθη,
να 'ταν και µια στιγµή ν' αντίκριζα το αψηλοτάβανό µου
 το αρχοντικό, το βιος, τους δούλους µου, κι ας πέθαινα στην ώρα!»
Έτσι µιλούσε, κι όλοι εσύγκλιναν, κι αναµεσό τους λέγαν,
του ξένου, έτσι σωστά που µίλησε, να του σταθούν στη στράτα.
Και σα στάλαξαν κι ήπιαν όλοι τους, όσο η καρδιά ποθούσε,
για το δικό του σπίτι κίνησε καθένας να πλαγιάσει.

Στο αρχονταρίκι ωστόσο απόµεινεν ο ισόθεος Οδυσσέας·
η Αρήτη πλάι του κι ο θεόµορφος Αλκίνοος εκαθόνταν,
κι ήταν ακόµα οι τραπεζάρισσες, που πάστρευαν τις τάβλες.
Η Αρήτη τότε η χιονοβράχιονη το λόγο επήρε πρώτη,
τι είδε τα ρούχα και τα γνώρισε  τη χλαίνα, το χιτώνα 
 τα πάγκαλα, που τα 'χε µόνη της υφάνει µε τις βάγιες·
και κράζοντας τον ανεµάρπαστα κινούσε λόγια οµπρός του:
«Ξένε, για τούτο πρώτα θα 'θελα να σε ρωτήσω ατή µου'
ποιος είσαι, πούθε; ποιος σου τα 'δωκε τα ρούχα αυτά; δεν είπες
αλήθεια πως θαλασσοδάρθηκες, πριν φτάσεις στο νησί µας;»
 Γυρνώντας τότε ο πολυµήχανος της µίλησε Οδυσσέας:
«Πολύ βαρύ µου πέφτει, αρχόντισσα, τα πάθη να ιστορήσω
Ολα, όσα µου 'δωκαν οι αθάνατοι, που κυβερνούν τα ουράνια.
Μα αυτό που µε ρωτάς και θέλησες να µάθεις, άκουσε το:
Κάποιο νησί στο πέλαο βρίσκεται µακριά, Ωγυγία το λένε.
 κι εκεί µια κόρη µένει του Άτλαντα τρανή, γεµάτη δόλους,
η Καλυψώ, η οµορφοπλέξουδη θεά· κανείς µαζί της
ποτέ δε σµίγει απ' τους αθάνατους για απ' τους θνητούς ανθρώπους,
Μα εµένα ένας θεός τον άµοιρο στο τζάκι της µονάχο
µ' έφερε κάποτε, τι το άρµενο µου το 'χε ο ∆ίας τσακίσει
 µες στο κρασάτο πέλαο, ρίχνοντας φλογάτο αστροπελέκι.
Οι επίλοιποι αντρειανοί σύντροφοί µου χαθήκανε· µονάχος
εγώ απ' του δρεπανόγυρτου άρµενου πιασµένος την καρένα
µέρες εννιά θαλασσοδέρνοµουν' στις δέκα, µες στη νύχτα
τη µαύρη, µ' έριξαν οι αθάνατοι στην Ωγυγία, στο σπίτι
 της Καλυψώς, της οµορφόµαλλης τρανής θεάς· κι εκείνη
µε καλοδέχτηκε και µ' έτρεφε και το 'χε στο µυαλό της,
αν µείνω, να µε κάνει αθάνατο κι αγέραστο για πάντα·
όµως ποτέ δε µου µετάστρεψε τη γνώµη µες στα στήθη.
Χρόνους εφτά εκεί πέρα αδιάκοπα καθόµουν, κι όσα ρούχα
 η Καλυψώ µου φόρειε αθάνατα, τα µούσκευα στο δάκρυ.
Μα στου καιρού το κυκλογύρισµα τα οχτώ σα φτάσαν χρόνια,
µου 'πε να φύγω πια και µ' έσπρωξε να στρέψω στην πατρίδα
για ο ∆ίας το πρόσταξε για κι άλλαξε βουλή από µοναχού της.
Μέσα σε µια πλωτή ξυλόδετη µε βάζει, µου φορτώνει
 ψωµί, κρασί γλυκό, κι αθάνατα φορέµατα µε ντύνει·
κι έπειτα αγέρα πρίµο, απείραγο, γλυκόπνογο µου στέλνει.
∆ιάβηκαν δεκαεφτά µερόνυχτα που αρµένιζα στο κύµα·
στις δεκοχτώ τα βαθιογίσκιωτα βουνά πρόβαλαν τέλος
της χώρας της δικιάς σας· κι ένιωσε χαρά η καρδιά µου τοτε
 του δύστυχου, τι πλήθος βάσανα µε απάντεχαν ακόµα,
που ο Ποσειδώνας µου ξαπόστειλεν ο κοσµοσείστης ξάφνου·
τι µου ξεσήκωσε τους ανέµους και µου 'κλεισε τις στράτες,
και τόσο ετάραξε τη θάλασσα, που πάνω στην πλωτή µου
το κύµα να σταθώ δεν άφηνε, κι αβάσταχτα θρηνούσα.
 Σε λίγο ένα µπουρίνι εσκόρπισε τα ξύλα της πλωτής µου·
και πήρα εγώ να σκίζω πλέκοντας της θάλασσας τα πλάτη,
ως που στη γη σας πια µε ζύγωσαν τα ρέµατα κι οι ανέµοι.
Εκεί το κύµα θα µε σκότωνε, καθώς να βγω ζητούσα,
σε βράχους αψηλούς πετώντας µε και σ' άγρια περιγιάλια.
 Μα έκανα πίσω και ξανάρχισα να πλέκω, ωσόπου φτάνω
στον ποταµό µπροστά' µου εικάστηκε πολύ καλός ο τόπος,
απάγγειος και χωρίς ξερόβραχα. Με την ψυχή στα δόντια
πετάχτηκα όξω και σωριάστηκα, κι ως έφτασεν η νύχτα
η αθάνατη, απ' το ουρανογέννητο ξεµάκρυνα ποτάµι
 κι έγειρα µέσα στα χαµόκλαδα, κι ολόγυρα µου φύλλα
µόλις εστοίβαξα, σε αξύπνητον ύπνο ο θεός µε ρίχνει.
Χωµένος έτσι στα ξερόφυλλα µε πικραµένα σπλάχνα
κοιµόµουν όλη νύχτα, κι έφεξε, κι ήρθε το µεσηµέρι,
κι η µέρα τσάκιζε, σαν ξύπνησα πια απ' το γλυκό τον ύπνο.
 Και ξάφνου ακούω της θυγατέρας σου τις βάγιες στο ακρογιάλι
που παίζαν, κι ήταν, όµοια αθάνατη θεά, µαζί κι εκείνη.
Της πρόσπεσα, κι αυτή µου φέρθηκε µε τόση γνωστικάδα,
που αλήθεια δε θα την περίµενες από 'ναν νιο, που βγήκε
µπροστά σου ξάφνου· τι αλαφρόµυαλοι περίσσια οι νιούτσικοι είναι.
 Να φάω ψωµί όσο θέλω µου 'δωκε, κρασί να πιώ φλογάτο,
και στο ποτάµι είπε και λούστηκα, και τούτα εδώ τα ρούχα
µου χάρισε. Τρανή είναι η πίκρα µου, µα την αλήθεια σου 'πα!»
Και τότε ο Αλκίνοος του αποκρίθηκε κι αυτά του απηλογήθη:
«Ξένε, µονάχα τούτο η κόρη µου δε λόγιασε όπως πρέπει,
 που δεν αφήκε µε τις βάγιες της και συ στο αρχοντικό µου
µαζί να 'ρθεις' κι ωστόσο πρόσπεσες στα γόνατα της πρώτα!»
Γυρνώντας τότε ο πολυµήχανος του µίλησε Οδυσσέας:
«Γι αυτό µην κατακρίνεις, ρήγα µου, την άψεγή σου κόρη·
τι αυτή µου το 'πε, µε τις βάγιες της να πάω κι εγώ κοντά της·

µα εγώ δεν το 'θελα, τι ντρεπόµουν κι είχα το φόβο ακόµα,
µήπως µε δεις µαζί τους να 'ρχουµαι και µέσα σου θυµώσεις·
τι όλοι της γης οι άνθρωποι βάζουµε κακό στο νου µας πάντα.»
Και τότε ο Αλκίνοος του αποκρίθηκε κι αυτά τα λόγια του 'πε:
« Ξένε, δεν έχω εγώ στα στήθη µου καρδιά που ανάβει αναίτια
 από θυµό' το 'χω καλύτερο να στέκουµαι στο µέτρο.
Να 'ταν, πατέρα ∆ία κι Απόλλωνα και συ Αθηνά, ένας άντρας
τέτοιος που δείχνεις και που η γνώµη του µε τη δικιά µου είναι ίδια.
να 'µενε εδώ, τη θυγατέρα µου να πάρει, και γαµπρό µου
να τόνε πω! Και βιος θα σου 'δινα και σπίτι, φτάνει µόνο
 να 'θελες να 'µενες· κανένας µας µεβιάς εδώ να µείνεις
δε σου ζητά· µη δώσεις άδικο να κάνω τέτοιο, θέ µου!
Άκου τη µέρα που αποφάσισα να σε ξεπροβοδίσω 
αύριο, να ξέρεις· κι ως θα βρίσκεσαι στον ύπνο βυθισµένος,
στα γαληνά πελάγη οι ναύτες µας θα λάµνουν, ως να φτάσεις
 στην πατρική σου γη, στο σπίτι σου, κι όπου ποθεί η καρδιά σου 
ακόµα κι αν πιο πέρα γύρευες από την Εύβοια, που 'ναι,
δικοί µας όπως λέγαν άνθρωποι, µακριά πολύ· την είδαν
τη µέρα που ο ξανθός Ραδάµανθης τον Τιτυό κινούσε,
της Γης το γιο, να ιδεί και σε άρµενο ταξίδεψε δικό µας.
 Κι οι Φαίακες το ταξίδι τέλεψαν, χωρίς να κουραστούνε,
µονηµερίς, και πάλε διάγειραν την ίδια µέρα πίσω.
Τι αξίζουν τα δικά µου τ' άρµενα και πως ψηλά το κύµα
µε τα κου πια ετούν οι νιούτσικοι, κι ατός σου θα το µάθεις.»
Στα λόγια τούτα ο θείος, πολύπαθος εχάρηκε Οδυσσέας,
 κι ύψωσε ευτύς ευκή κι ανάκραξε και µίλησε έτσι κι είπε:
« Πατέρα ∆ία, τα που µου υπόσκεται και να τελέψει δώσε
ο Αλκίνοος! Έτσι θα 'µενε άσβηστη στη γη την καρποδότρα
η δόξα του, κι εγώ θα διάγερνα πια στο νησί µου πίσω.»
Τέτοια σταύρωναν συναλλήλως τους εκείνοι λόγια τότε·
 η Αρήτη ωστόσο η χιονοβράχιονη τις βάγιες της προστάζει
στο σκεπαστό να στρώσουν γρήγορα, και πορφυρά να βάλουν
πανέµορφα στρωσίδια, κι έπειτα να στρώσουν αντροµίδες
κι ακόµα ολόσγουρες για σκέπασµα φλοκάτες από πάνω.
Κι εκείνες βγήκαν απ' την κάµαρα µε τα δαδιά στα χέρια'
 κι αφού τη στεριά κλίνη απόστρωσαν µε προθυµιά µεγάλη,
τον Οδυσσέα σιµώσαν κι έλεγαν και τον παρακινούσαν:
«Σήκω να πας να πέσεις, έτοιµο το στρώµα σου είναι, ξένε!»
Αυτά είπαν, κι ό Οδυσσέας το χάρηκε που ήρθε ώρα να πλαγιάσει.
Έτσι κοιµόταν ο πολύπαθος, ισόθεος Οδυσσέας
 σε κλίνη τρυπητή στο αχόλαλο το σκεπαστό από κάτω.
Κι ο Αλκίνοος στου αψηλού εκοιµήθηκε του παλατιού το βάθος,
εκεί που του 'στρωνε το ταίρι του και πλάγιαζε µαζί του.
Οµήρου Οδύσσεια  θ
Μετάφραση Ν. Καζαντζάκη  Ι. Κακριδή
 Κι η Αυγή σα φάνη η πουρνογέννητη και ροδοδαχτυλάτη,
από το στρώµα του ο τρανόψυχος πετάχτη απάνω Αλκίνος,
πετάχτη κι ο Οδυσσέας ο αρχοντικός, ο καστροπολεµίτης'
κι ο αντρόψυχος Αλκίνοος κίνησε µπροστά για των Φαιάκων

 την αγορά, που στα καράβια τους σιµά την είχαν χτίσει.
Κι ως ήρθαν, στα πεζούλια κάθισαν κοντά κοντά' στην ώρα
πήρε η Αθηνά Παλλάδα κι έτρεχε στο κάστρο µέσα ολούθε,
την όψη ενός διαλάλη παίρνοντας του Αλκίνου του αντρειωµένου,
το γυρισµό στο νου της έχοντας του αδείλιαστου Οδυσσέα'

 και σ' έναν έναν άντρα πήγαινε κοντά και του µιλούσε:
«Ελάτε, οµπρός, των Φαίακων άρχοντες και πρωτοκεφαλάδες,
στην αγορά τραβάτε, αν θέλετε ν' ακούστε για τον ξένο,
που αφού παράδειρε στα πέλαγα, στου Αλκίνου του αντρειωµένου
το σπίτι ό,τι έφτασε, στο ανάριµµα µε τους θεούς παρόµοιος.»
 Αυτά τους έλεε και τους ξάναβε την πεθυµιά να τρέξουν.
Σε µια στιγµή πεζούλια κι αγορά γεµίσαν από κόσµο,
που όλο και πύκνωνε· και θάµαζαν πολλοί τον αντρειωµένο
γιο του Λαέρτη οµπρός τους βλέποντας, τι πάνω του η Παλλάδα
είχε χυµένη χάρη αθάνατη  στην κεφαλή, στους ώµους 
 κι ακόµα πιο αψηλός τον έκαµε και πιο µεστός να δείχνει·
τι ήθελε οι Φαίακες όλοι µέσα τους γι' αυτόν αγάπη, δείλια
και σεβασµό να νιώσουν, κι έπειτα για να φανεί παράξιος
σε όσα δοκίµια οι Φαίακες θα 'βαζαν να παραβγούν µαζί του.
Κι όταν αυτοί µονοσυνάχτηκαν κι όλοι µαζί βρέθηκαν,
 πρώτος το λόγο ο Αλκίνοος κίνησε κι αναµεσό τους είπε:
«Ακούστε, Φαίακες πρωτοστάτορες και πρωτοκεφαλάδες,
το τι η καρδιά στα στήθη µ' έσπρωξε να πω: παραδαρµένος
από τη ∆ύση για απ' τ' ανάτελα του γήλιου ο ξένος τούτος
στο σπίτι µου ήρθε τώρα ανέγνωρος· ποιός είναι δεν κατέχω.

 Ζητά να τον καλοστρατίσουµε, µα σιγουριά γυρεύει.
Εµείς ό,τι ποθεί ας του δώσουµε, καθώς το συνηθάµε.
Ποιος ήρθε σπίτι µου και του 'λειψε το καλοστράτισµά µας;
ποιός έµεινε καιρό στον τόπο µας να κλαίει την ερηµιά του;
Ελάτε, µαύρο, πρωτοτάξιδο να ρίξουµε καράβι
 στο κύµα το άγιο, να διαλέξουµε και νιους αναµεσό µας,
πενήντα δυό, να 'ναι οι καλύτεροι, πιο πριν δοκιµασµένοι.
Και πιάστε στους σκαρµούς να δέσετε µε τάξη τα κου πια σας
κι εβγάτε πάλι· δίχως άργητα µετά στο αρχοντικό µου
το γιόµα να γνοιαστείτε' οι τάβλες µου σας καρτερουνε πλούσιες.
 Αυτά προστάζω εγώ στους άγουρους' οι άλλοι γοργά ας κινήσουν.
βασιλοράβδι όσοι στα χέρια τους κρατούν, για τ' όµορφό µου
παλάτι· θέλω να φιλέψουµε τον ξένο' µη µου πείτε
κανείς σας όχι. Το ∆ηµόδοκο, το θείο τον τραγουδάρη,
φωνάχτε ακόµα' τι του χάρισε κάποιος θεός να φραίνει
 µε το τραγούδι του, όπως του 'ρχεται να τραγουδήσει ο πόθος.
Αυτά σαν είπε ο Αλκίνοος, κίνησε, και πίσω του οι ρηγάδες'
να φέρει κι ο διαλάλης έτρεξε το θείο τον τραγουδάρη.
Και νιοί πενήντα δυο διαλέχτηκαν, καθώς τους είχε ορίσει,
κι ευτύς στης θάλασσας της άκαρπης το γυρογιάλι έτρεξαν.
 Μόλις κατέβηκαν στο ακρόγιαλο και το καράβι βρήκαν,
το µαύρο πλοίο βαθιά στη θάλασσα να πέσει µέσα εσύραν,
στήσαν µετά κατάρτια κι άρµενα στο µελανό καράβι
και τα κου πια απο τις δερµάτινες πέρασαν τροπωτήρες,
όλα ως εταίριαζε· τελειώνοντας τ' άσπρα πανιά σήκωσαν,
 και στα βαθιά νερά το αράξανε' µετά κινούν και φεύγουν,
στου Αλκίνου του αντρειωµένου το τρανό παλάτι να διαγείρουν.
Αυλές και σκεπαστά και κάµαρες γέµισαν από κόσµο,
που όλο και πύκνωνε· κι ως έσµιξαν πολλοί, και νιοί και γέροι,
δώδεκα αρνιά και δυο στριφτόζαλα να σφάξουν είπε βόδια
 ο βασιλιάς, κι οχτώ για χάρη τους ασπροδοντάτους χοίρους·
κι ως τα 'γδαραν και τα συγύρισαν, σε πλούσιες τάβλες τρώγαν.
Κι ο κράχτης τον τρανό τους έφερε τραγουδιστή, που η Μούσα
καλό, κακό µαζί του εχάρισε, περίσσια αγάπη ως του 'χε:
του στέρησε το φως, µα του 'δωκε γλυκά να λέει τραγούδια.
 Θρονί ο Ποντόνοος ασηµόκαρφο του βάζει, εκεί στη µέση
των καλεσµένων, ακουµπώντας το στην αψηλή κολόνα'
σε ξυλοκάρφι τη γλυκόλαλη του κρέµασε κιθάρα,

λίγο πιο πάνω απ' το κεφάλι του, πως να την πάρει του 'πεν
ο κράχτης, και πανέρι κι όµορφη κοντά του βάνει τάβλα
 και κούπα µε κρασί, σαν του 'ρχονταν η πεθυµιά, να πίνει.
Κι αυτοί στα ετοιµασµένα αντίκρυ τους φαγιά τα χέρια άπλωσαν
και σύντας του πιοτού θαράπεψαν και του φαγιού τον πόθο,
τον τραγουδάρη η Μούσα εκίνησε παλικαριές να ψάλει
απ' το τραγούδι, που 'χε η δόξα του στα ουράνια φτάσει τότε,

 πως ο Οδυσσέας µαθές λογόφερε µε τον τρανό Αχιλλέα
σε µια θυσία θεών που γιόρταζαν, κι άλλαξαν µεταξύ τους
βαριές κουβέντες· κι ο Αγαµέµνονας ο πρωτοστρατολάτης
κρυφά αναγάλλιαζε, που µάλωναν των Αχαιών οι κάλλιοι'
του το 'χε πει µαθές ο Απόλλωνας ο Φοίβος στο χρησµό του
 στην άγια την Πυθώ, το πέτρινο κατώφλι σαν εδιάβη
χρησµό να πάρει, αρχή που πλάκωναν τα πάθη του πολέµου
σε Τρώες κι Αργίτες, απ' το θέληµα του ∆ία του τρισµεγάλου.
Αυτά ετραγούδα ο πολυδόξαστος τραγούδιστής· ωστόσο
πήρε ο Οδυσσέας µεµιάς κι ανάσυρε το πορφυρό µαντί του
 κι αποκορφής ως κάτω εσκέπασε τ' όµορφο πρόσωπό του·
τι ντρέπουνταν τους Φαίακες που 'τρεχαν τα µάτια του ποτάµι.
Κάθε φορά που ο θείος ∆ηµόδοκος σκολνούσε το τραγούδι,
τα δάκρυα σφούγγιζε, κατέβαζε το ρούχο απ' το κεφάλι
και στους θεούς µε κούπα δίγουβη κρασί εσταλαµατούσε·
 µα σαν ξανάρχιζε  τον έσπρωχναν µαθές να τραγουδήσει
οι Φαίακες οι τρανοί, που ευφραίνουνταν ακούγοντας  εκείνος,
την κεφαλή ξανά κουκούλωνε και ξέσπαζε σε θρήνο.
Κανείς δεν το 'χε νιώσει που 'κλαιγεν από τους άλλους όλους·
ο Αλκίνοος µοναχά τον πρόσεξε και τον νογήθη, δίπλα
 καθώς καθόταν, και τον άκουσε να βαριαναστενάζει.
Ευτύς στους Φαίακες, στους περίλαµπρους µιλούσε κουπολάτες:
«Ακούστε, Φαίακες πρωτοστάτορες και πρωτοκεφαλάδες'
το φαγητό πια το φραθήκαµε, καθείς το µερτικό του,
και την κιθάρα, τη συντρόφισσα στις πλούσιες τάβλες πάντα·
 µα ας βγούµε τώρα, για να παίξουµε, να ξεσυνεριστούµε
µια µέρα ο ξένος µας διαγέρνοντας στη γη την πατρική του
να το 'χει να το λέει στους φίλους του το πόσο ξεπερνάµε
τους άλλους στη γροθιά, στο πάλεµα, στο πήδηµα, στα πόδια.»
Αυτά σαν είπε ό Αλκίνοος, κίνησε, και πίσω του οι ρηγάδες.
 Στο ξυλοκάρφι τη γλυκόλαλη κρεµάει κιθάρα ο κράχτης,

παίρνει απ' το χέρι το ∆ηµόδοκο κι από τον αντρωνίτη
τον βγάζει και τον ίδιο τράβηξε το δρόµου 'χαν πάρει
οι Φαίακες άρχοντες, τους όµορφους να θιαµαστούν αγώνες.
Στην αγορά σε λίγο βρέθηκαν, κι ο κόσµος ακλουθούσε
 αρίφνητος' κι οι νιοί σηκώθηκαν, πολλοί κι αρχοντεµένοι'
ο Ακρόνεος κι ο Ελατρέας πετάχτηκαν κι ο Ωκύαλος κι ο Ναυτέας
κι ο Αγχίαλος κι ο Ερετµέας, κατόπι τους ο Θόωνας κι ο Πρυµνέας,
µετά ο Ποντέας κι ο Αναβησίνεος κι ο γιός του Πολυνήου
ο Αµφίαλος, ο εγγονός του Τέχτονα, µαζί στερνά ο Πρωρέας.
 Πετάχτη ορθός κι ο Ευρύαλος, που 'µοιαζε το µατοστάλαχτο Άρη.
ο γιος του Ναύβολου, ο καλύτερος στην ελικιά, στην όψη
ξον απ' τον άψεγο Λαοδάµαντα µέσα στους Φαίακες όλους.
Κι οι τρεις υγιοί του Αλκίνου του άψεγου πετάχτηκαν απάνω,
ο Λαοδάµας κι ο Άλιος ο άτροµος κι ο ισόθεος ο Κλυτόνηος.
 Και πιάσαν τους αγώνες κάνοντας αρχή απ' τα πόδια πρώτα.
Απ' το σηµάδι ο δρόµος άνοιγε µπροστά τους, κι όλοι εκείνοι γοργοπετώντας πήραν κι
έτρεχαν στον κάµπο, µες στη σκόνη.
Στα πόδια πρώτος ο αψεγάδιαστος ξεχώριζε Κλυτόνηος·
Όσο δυο µούλες νιάµα δύνουνται µοναναπνιάς να οργώσουν,
 τόσο τους άλλους, σύντας γύρισε στους Φαίακες, προσπερνούσε.
Μετά, η σειρά στο ανήλεο πάλεµα να παραβγούν σαν ήρθε,
ήταν ο Ευρύαλος τώρα που 'βαλε τους πρώτους όλους κάτω.
Μετά στο πήδηµα απ' τους άγουρους ο Αµφίαλος ήρθε πρώτος·
µετά, το δίσκο ως ρίξαν, νίκησε τους άλλους ο Ελατρέας,
 και στις γροθιές του Αλκίνου ο αντρόψυχος υγιός, ο Λαοδάµας.
Κι αφού βαθιά στα φρένα ευφράθηκαν µε τους αγώνες όλοι,
του Αλκίνου ο γιός, ο Λαοδάµαντας, αναµεσό τους είπε:
«Ελάτε, φίλοι, να ρωτήσουµε τον ξένο, κάποιο αγώνα
µην ξέρει κι έµαθε· το ανάριµµα δεν τον ντροπιάζει διόλου,
 και τα µεριά και τ' αντικνήµια του, ψηλά τα δυο του χέρια
κι ο σβέρκος του ο γερός κι η δύναµη, τρανή που δείχνει, κι ούτε
του λείπει η νιότη, µον' τα βάσανα τα πλήθια τον τσακίσαν
εγώ µαθές από τη θάλασσα χειρότερο δεν ξέρω
να καταλυεί τον άντρα, δύναµη κι ας έχει αυτός περίσσια.»
 Κι ο Ευρύαλος τότε του αποκρίθηκε κι αυτά τα λόγια του 'πε:
«Ήταν σωστός, Λαοδάµα, ο λόγος σου και µίλησες ως πρέπει·
ατός σου τώρα σύρε µίλα του και πες του τι γυρεύεις.»
Ως άκουσεν ο γιός ο άντρόψυχος του Αλκίνου αυτά τα λόγια,

στη µέση εστάθηκε της µάζωξης και του Οδυσσέα µιλούσε:
 «Και συ, πατέρα ξένε, κόπιασε να παραβγείς σε αγώνα,
κάποιον αν έµαθες· ακάτεχος δε δείχνεις απ' αγώνες.
Γι' άντρα δεν ξέρω εγώ τρανότερη στον κόσµο τούτο δόξα,
απ' ό,τι κάνει µε τα πόδια του µοχτώντας και τα χέρια. "
Έλα λοιπόν και συ, δοκίµασε, τις έγνοιες που 'χεις δίωξε'

 να φύγεις δε θ' αργήσεις· έτοιµο για σένα το καράβι
βαθιά ριγµένο µες στη θάλασσα, κι οι σύντροφοι προσµένουν.»
Γυρνώντας τότε ο πολυµήχανος του µίλησε Οδυσσέας:
«Τι µε πικραίνετε ζητώντας µου τέτοιες δουλειές, Λαοδάµα;
δεν έχω νου γι' άγώνες' οι έγνοιες µου µε δέρνουν, που 'χω τόσο

 µοχτήσει, τόσα σύρει βάσανα βαριά· στη σύναξη σας
κάθουµαι τώρα, και στον πόθο µου να στρέψω στην πατρίδα
έχω προσπέσει στο ρηγάρχη σας και στο λαό σας όλο.»
Κι ο Ευρύαλος ανοιχτά τον ντρόπιασε και του αποκρίθη κι είπε: «Αλήθεια, ξένε, δε µου
φαίνεσαι να νιώθεις απ' αγώνες,
 αυτούς που συνηθίζουν οι άνθρωποι πολλώ λογιώ να κάνουν
µοιάζεις µε κάποιον που τα πέλαγα µε ναύτες τριγυρίζει
µες στο πολύκουπο καράβι του, πραµατευτάδες όλους,
και το φορτίο µονάχα γνοιάζεται, κι ο νους του στις πραµάτειες,
κι ό,τι κερδίσει ακόµα αρπάζοντας· αγωνιστής δε δείχνεις!»
 Ταυροκοιτώντας ο πολύβουλος του απάντησε Οδυσσέας:
«Ξένε, δε µίλησες πρεπούµενα κι αδικοπράχτης δείχνεις!
Έτσι είναι, στους θνητούς οι αθάνατοι τις χάρες δε µοιράζουν
σε όλους αχώριστα  το ανάριµµα, τη γνώση και τα λόγια.
Τούτος γεννήθηκε ασκηµότερος στην όψη από τους άλλους,
 µα θέλησε ο θεός κι ο λόγος του σαρκώνει, και τον βλέπουν
όλοι και χαίρουνται που ασκόνταφτα µιλεί, µε µια σεµνότη
γλυκιά, και κάθε που συνάζουνται, νικάει τους άλλους όλους,
κι όταν γυρνάει στην πόλη, σα θεό τον αντικρίζει ο κόσµος.
Ο άλλος είναι όµορφος, µε αθάνατο θεό τον συνοµοιάζεις
 στην όψη, όµως ποτέ τα λόγια του δε στεφανώνει η χάρη.
Όµοια και συ! Τρανά τα κάλλη σου, µηδέ θεός να δώσει
τρανότερη οµορφιά θα δύνουνταν, όµως µυαλό δεν έχεις!
Έτσι που µίλησες αταίριαστα, µου 'χεις πολύ ταράξει
στα στήθη την καρδιά. Μα ακάτεχος δεν είµαι εγώ απ' αγώνες

καθώς φαντάζεσαι, µον' ήµουνα θαρρώ στους πρώτους µέσα,
όσο στη νιότη µου θαρρεύοµουν και στα δικά µου χέρια.

Τώρα πολλά µε ζώσαν βάσανα, πολλά έχω σύρει πάθη
µέσα σε τόσα αντροπαλέµατα και κύµατα αγριεµένα.
Μα κι έτσι, ακόµα τόσα που 'παθα, θα παραβγώ µαζί σας·
 αγκύλι στην καρδιά µου ο λόγος σου και µ' έχεις ξεσηκώσει!
Αυτά είπε, και πετάχτη κι άρπαξε, µε το µαντί του ως ήταν,
δίσκο τρανότερο, χοντρύτερο, µε πιο µεγάλο βάρος
απ' όλους που κρατούσαν κι έριχναν οι Φαίακες συνατοί τους,
κι αφού τον σβούριξε, τον πέταξε µε σιδερένιο χέρι·
 κι ως βούιξε η πέτρα, οι Φαίακες όλοι τους, οι µακροκουπολάτες,
οι ξακουσµένοι στα πλεούµενα, στη γης έγειραν κάτω
απ' την ορµή της πέτρας· κι άφησε των άλλων τα σηµάδια
ο δίσκος πίσω, από τα χέρια του πετώντας· κι η Παλλάδα
µε είδη θνητού σηµάδι βάνοντας του µίλησε και του 'πε:
 «Κι ένας τυφλός θα το ξεχώριζε τέτοιο σηµάδι, ξένε,
ψαχουλευτά' τι αυτό δεν έσµιξε µε τα πολλά των άλλων,
µον' είναι οµπρός που' µη σκιάζεσαι πια το δοκίµι ετούτο'
ποιος Φαίακας να το φτάσει δύνεται και ποιος να το περάσει;»
Στα λόγια τούτα ο θείος, πολύπαθος εχάρηκε Οδυσσέας,
 θωρώντας τώρα µες στη σύναξη πως έχει κι ένα φίλο·
του αλάφρωσε η καρδιά και µίλησε στους Φαίακες πιο αγεράτα:
«Φτάσετε τούτον πρώτα οι νιούτσικοι, µετά θα ρίξω κι άλλον
τόσο θα πάει για και µακρύτερα, φαντάζουµαι, και τούτος.
Μα κι απ' τους άλλους το κουράγιο του ποιόν σπρώχνει κι η καρδιά του;
 να παραβγούµε ας έρθει! Μ' έχετε παραθυµώσει αλήθεια
Γροθιά και πάλεµα και τρέξιµο  τι θέλει να διαλέξει
από τους Φαίακες όλους όποιος σας;  εξόν ο Λαοδάµας,
τι ξένος του είµαι· ποιος θα τα 'βαζε µε όποιον του δείχνει αγάπη;
Και τιποτένιος είναι κι άµυαλος αυτός που από δικού του
 τον που τον δέχτη και τον φίλεψε θα πει ν' αντροκαλέσει
µέσα σε ανθρώπους ξένους· χάλασε µονάχος τη δουλειά του!
Με όλους τους άλλους συνερίζουµαι, δεν αψηφώ κανέναν
να τον γνωρίσω θέλω, αντίκρυ του να µετρηθώ' πολλά 'ναι
λέω των αντρών τα συνερίσµατα, κακός δεν είµαι σε όλα'

ξέρω καλά το καλοτόρνευτο δοξάρι να δουλεύω·
δικιά µου η σαγιτιά που θα 'βρισκε να ρίξει πρώτη κάποιον
µέσα στο πλήθος των αντίµαχων, όσο πολλοί κι αν ήταν
οι σύντροφοί µου, πλάι µου στέκοντας, κι όσο κι αυτοί αν δοξεύαν.
Στων Τρωών τη χώρα ένας µε κέρδιζε µονάχα στο δοξάρι,
 ο Φιλοχτήτης, σαν αρχίζαµε τις σαγιτιές οι Αργίτες'
µα από τους άλλους λέω δε βρίσκεται να µε νικάει κανένας,
απ' τους θνητούς µαθές, που γεύουνται ψωµί στον κόσµο απάνω.
Με τους παλιούς ηρώους δε θα 'θελα να µπω σε ξεσυνέρια,
τον Ηρακλή για και τον Εύρυτο, της Οιχαλίας το ρήγα,
 που και µε αθάνατους παράβγαιναν στου δοξαριού την τέχνη.
Γι' αυτό και τον τρανό τον Εύρυτο νωρίς τον βρήκε ο Χάρος,
κι ουδέ στο αρχοντικό του εγέρασε' τον σκότωσε οργισµένος
ο Φοίβος, σαν τον αντροκάλεσε να ρίξουν στο δοξάρι.
Και το κοντάρι ρίχνω όσο κανείς ουδέ σαγίτα ρίχνει.
 Μόνο στα πόδια αλήθεια σκιάζουµαι µη µε περάσει κάποιος
από τους Φαίακες, τι απ' τα κύµατα τα πλήθια το κορµί µου
που επαιδεύτη, κι όπως το άρµενο δε µου 'µεινε ως το τέλος
γερό, να ξαποσταίνω πάνω του, µου λύθηκαν τα γόνα.»
Έτσι µιλούσε, κι όλοι απόµειναν και δεν έβγαναν άχνα,

 και µόνο ο Αλκίνοος του αποκρίθηκε κι αυτά τα λόγια του 'πε:
«Όσα µας είπες δε µας πείραξαν καθόλου αλήθεια, ξένε!
θέλεις µονάχα την αξιότη σου να δείξεις, που 'χεις πάντα,
θυµώνοντας που τούτος ο άγουρος µπροστά στη σύναξη όλη
σε ντρόπιασε' ποιος άντρας φρόνιµος, που κρένει µυαλωµένα,

 να πει κακό ποτέ θα δύνουνταν για τη δικιά σου αξιότη;
Μα τώρα οµπρός, και συ ένα λόγο µου ν' ακούσεις θέλω, σε άλλους
ηρώους για να τον πεις αργότερα, σαν τρως στο αρχοντικό σου
µε τα παιδιά και τη γυναίκα σου, και τη δικιά µας τύχει
να θυµηθείς αξιότη: αδιάκοπα και µας ο ∆ίας πως δίνει
 από τα χρόνια των πατέρων µας τρανές πιδεξιοσύνες.
Πυγµάχοι εµείς δεν είµαστε άψεγοι µηδέ και παλεστάδες,
µα τρέχουν γρήγορα τα πόδια µας, και πρώτοι στα καράβια.
Γλέντια, χοροί, πολλές ρουχαλλαξιές, λουτρά ζεστά, κλινάρια,
κιθάρες  µε όλα αυτά χαρούµενοι περνούµε τη ζωή µας!
 Τώρα απ' τους Φαίακες οι καλύτεροι για ελάτε χορευτάδες
χορό ν' ανοίξετε, διαγέρνοντας στη γη του ο ξένος πίσω
να λέει στους φίλους του, πως είµαστε στα πόδια, στο τραγούδι
και στο χορό και στ' αρµενίσµατα πολύ πιο πρώτοι απ' όλους.
Ένας ακόµα τη γλυκόλαλη να φέρει εδώ κιθάρα

για τό ∆ηµόδοκο· θα βρίσκεται στο αρχοντικό µου κάπου.»
Αυτά είπε ο Αλκίνοος ο θεόµορφος, κι ευτύς κινούσε ο κράχτης

τη βαθουλή κιθάρα γρήγορα να φέρει απ' το παλάτι.
Κι οι κρισολόγοι, όπως σηκώθηκαν εννιά και διαλεγµένοι
απ' το λαό, που στα δοκίµια τους καλά τα πάντα ορίζαν,
 το χοροστάσι ίσιωσαν κι άνοιξαν φαρδύ τρογύρα αλώνι.
Κι ως ήρθε ο κράχτης τη γλυκόλαλη κιθάρα κουβαλώντας,
τράβηξε αµέσως ο ∆ηµόδοκος στη µέση, και τρογύρα
αγόρια πήραν θέση νιούτσικα, πιδέξιοι χορευτάδες,
κι αρχίσαν θείο χορό, τα πόδια τους χτυπώντας, κι ο Οδυσσέας
 θιαµαίνουνταν, τις σπίθες που 'βγαζαν τα πόδια τους θωρώντας.
Κι εκείνος την κιθάρα παίζοντας γλυκό τραγούδι αρχίζει,
πώς η Αφροδίτη η οµορφοστέφανη κι ο Άρης σε αγάπη επέσαν
και πώς αρχή κρυφά πρωτόσµιξαν στου Ηφαίστου το παλάτι'
κι εκείνος δώρα της εχάρισε πολλά, και το κλινάρι
 βαριά του ρήγα Ηφαίστου εντρόπιασε' µα ο Γήλιος, που τους είδε
να σµίγουν, έτρεξε στον Ήφαιστο και του 'πε το µαντάτο.
Κι αυτός, σαν άκουσε το µήνυµα και τον πικρό το λόγο,
στο χαλκιδιό του επήγε κλώθοντας κακές δουλειές στα φρένα·
και βάλθηκε, τρανό στο κούτσουρο πιθώνοντας αµόνι,
 δίχτυα να φτιάνει, ασύντριφτα, άλυτα, για να βρεθούν δεµένοι.
Κι ως µε τον Άρη τα 'χε, χάλκεψε µε πονηριά τα δίχτυα,
κι έπειτα µπήκε µες στην κάµαρα, που πλάγιαζε τις νύχτες·
κι άπλωσε γύρα τα πλεµάτια του στου κλιναριού τα πόδια,
πολλά να κατεβαίνουν έβαλε κι από τα µεσοδόκια,
 λεπτά σαν αραχνιές· δε δύνουνταν κανείς να τα ξεκρίνει,
θεός κι ας ήταν τι µε ξέχωρο τα 'χε χαλκέψει δόλο.
Κι αφού στην κλίνη γύρα εσκόρπισε τα δολερά του δίχτυα,
στη Λήµνο τάχα, στο καλόχτιστο να πάει νησί κινούσε,
που από τις άλλες χώρες πιότερη της είχε αγάπη πάντα.
 Ο Άρης ωστόσο ο χρυσοχάλινος δε βίγλιζε του κάκου·
τον Ήφαιστο θωρώντας που 'φευγε, τον ξακουστό τεχνίτη,
να πάει στου Ηφαίστου του περίλαµπρου κινούσε το παλάτι,
να σµίξει µε την ωριοστέφανη Κυθέρεια λαχταρώντας.
Εκείνη απ' τον τρανό τον κύρη της, το γιο του Κρόνου, ό,τι είχε
 γυρίσει και καθόταν κι άνοιξεν εκείνος, κι όπως µπήκε,
το χέρι σφίγγοντας της µίλησε κι αυτά της λέει τα λόγια:
«Πάµε, καλή µου, να πλαγιάσουµε, τον πόθο να χαρούµε·
ο Ήφαιστος τώρα εδώ δε βρίσκεται' πια θα 'χει πάει στη Λήµνο
το δίχως άλλο, τους αγριόφωνους για ν' ανταµώσει Σίντες.»
 Είπε, κι εκείνης της καλάρεσε να κοιµηθούν αντάµα'
όµως στο στρώµα µόλις έπεσαν, τρογύρα τους απλώσαν
κρυφά του πολυµήχανου Ήφαιστου τ' άφαντα δίχτυα, κι ούτε
πια είχαν τη δύναµη τα µέλη τους ν' ασκώσουν, να κουνήσουν,
και τότε το 'νιωσαν πως πιάστηκαν και γλιτωµό δεν έχουν.

 Στην ώρα πάνω ο Κουτσοπόδαρος, ο ξακουστός τεχνίτης,
µε βιάση διάγειρε στον Όλυµπο, πριχού στη Λήµνο φτάσει'
ο Ήλιος µαθές τους παραµόνευε και του 'φερε µαντάτο.
Και πήρε δρόµο για το σπίτι του µε πικραµένα σπλάχνα,
κι ως στάθη οµπρός στην πόρτα, η µάνητα βαριά τον συνεπήρε'
 φωνή του ξέφυγε άγρια κι έκραξε τους αθανάτους όλους:
«Πατέρα ∆ία και σεις αθάνατοι θεοί µακάριοι, ελάτε!
∆έστε δουλειές για γέλια, αβάσταχτες, πως η Αφροδίτη δείχνει,
του γιου του Κρόνου η κόρη, πάντα της σε µένα καταφρόνια,
τι, είµαι κουτσός, και την αγάπη της την κρύβει για τον Άρη,
 που ειν' όµορφος και τα ποδάρια του γερά, µα εγώ σακάτης
γεννήθηκα' σ' αυτό δεν έφταιξεν άλλος κανείς, µονάχα
οι δυο γονιοί µου, που δεν έπρεπε να µ' έχουν γεννηµένο.
Μα για κοιτάχτε τους πως κοίτουνται και χαίρουνται τον πόθο
στην κλίνη τη δικιά µου! Η πίκρα µου θεριεύει που τους βλέπω.

 Όµως κι αυτοί δεν το φαντάζουµαι πια να πλαγιάσουν έτσι
καν µια στιγµή, κι ας είναι η αγάπη τους τρανή· την όρεξη τους
κι οι δυο θα χάσουν! Μα τα βρόχια µου κι ο δόλος µου δεµένους
θα τους κρατούν, ωσόπου ο κύρης της τα δώρα µου γυρίσει,
που για τη σκύλα θυγατέρα του περίσσια του 'χα δώσει·

 γιατί, κι αν είναι η κόρη του όµορφη, καµιά δεν έχει πίστη!»
Σαν είπε αυτά, στο χαλκοκάτωφλο συνάχτηκαν παλάτι
Οι αθάνατοι οι άλλοι: ήρθεν ο Απόλλωνας ο µακροσαγιτάρης,
κι ο Ποσειδώνας ήρθε, κι έτρεξε κι ο Ερµής ο πρωτοκλέφτης,
και µοναχά οι θεές στα σπίτια τους από ντροπή απόµειναν.
 Κι οι αγαθοδότες όπως στάθηκαν, οι τρισµακαρισµένοι
θεοί στην πόρτα αντίκρυ, σε άσβηστο ξέσπασαν όλοι γέλιο,
του Ηφαίστου ως είδαν του πολύβουλου τα δίχτυα και τους δόλους·
κι έτσι µιλούσεν ο καθένας τους στο διπλανό γυρνώντας:
«Καµιά δουλειά κακή δεν πρόκοψε' τον γρήγορο τον φτάνει

ο σιγανός. Για ιδές τον Ήφαιστο, που τσάκωσε τον Άρη,
κουτσός, αργός, τον πιο γοργόποδο µες στους θεούς του Ολύµπου,

µε δόλο. Τώρα για το ντρόπιασµα χρωστάει κι απανωτίµι!»
Τέτοια σταύρωναν συναλλήλως τους εκείνοι λόγια τότε,
κι ο Απόλλωνας ο ρήγας µίλησε του Ερµή και τέτοια του 'πε:
 «Ερµή, του ∆ία γιε αγαθόδωρε, για πες µου, ψυχολάτη,
µε τη χρυσή Αφροδίτη δίπλα σου θα το 'θελες στο στρώµα
να κοίτεσαι και να 'σαι µε άλυτα πλεµάτια αλυσωµένος;»
Κι ο ψυχολάτης του αποκρίθηκεν Αργοφονιάς και του 'πε:
«Μακάρι, µακρορίχτη Απόλλωνα! Κι ας ήταν ένα γύρο
 τρεις φορές τόσα δίχτυα αρίφνητα να ζώνουν το κορµί µου,
και σεις, θεοί, κι οι θέαινες όλες τους να µας θωρείτε,
φτάνει µε τη χρυσή Αφροδίτη δίπλα µου να κοίτουµαι στο στρώµα!»
Έτσι µιλούσε, κι οι άλλοι αθάνατοι θεοί τα γέλια έβαλαν'
ο Ποσειδώνας µόνο αγέλαστος κρατιόταν, και ζητούσε
 µε παρακάλια από τον Ήφαιστο τον Άρη να λυτρώσει,
και κράζοντας τον ανεµάρπαστα κινούσε λόγια οµπρός του:
«Λυσ 'τον, εγώ το παίρνω πάνω µου να σου πλερώσει πλέρια
ό,τι ταιριάζει στους αθάνατους µπροστά, καθώς προστάζεις.»
Κι ο δοξασµένος Κουτσοπόδαρος απηλογιά του δίνει:
 «Της γης αφέντη, τέτοια πράµατα µη µου ζητάς αλήθεια!
Για ένα χαµένο εγγύηση παίρνοντας χαµένος βγαίνεις πάντα.
Εσένα πως µες στους αθάνατους θεούς να δέσω, αν φύγει
ο Άρης αφήνοντας µε απλέρωτο, µια και λυθεί απ' τα δίχτυα;»
Κι ο Ποσειδώνας του αποκρίθηκε και του 'πε, ο κοσµοσείστης:
 «Ήφαιστε, αν πάρει δρόµο φεύγοντας και χρέος σου αφήσει πίσω
ο Άρης, ατός µου εγώ σου υπόσκουµαι να σου το ξεπλερώσω.»
Κι ο δοξασµένος Κουτσοπόδαρος απηλογιά του δίνει:
«Πρεπό δεν είναι κι ουδέ γίνεται να σου αρνηστώ τη χάρη.»
Αυτά είπεν ο αντρειωµένος Ήφαιστος και τα πλεµάτια λύνει·
 κι αυτοί, απ' τα δίχτυα που τους έδεναν σφιχτά λευτερωµένοι,
µεµιάς πετάχτηκαν και τράβηξαν  εκείνος για τη Θράκη,
τούτη, η Αφροδίτη η αχνογελόχαρη, στην Κύπρο πέρα έδιάβη,
στην Πάφο, όπου της είχαν τέµενος κι ένα βωµό ευωδάτο.
Εκεί την έλουσαν οι Χάριτες, την άλειψαν µε λάδι αθάνατο,
 µε αυτό που αλείβουνται κι οι άλλοι θεοί κι αστράφτουν,
και ρούχα πάγκαλα της φόρεσαν, θωρώντας να θαµάξεις.
Αυτά ετραγούδα ο πολυδόξαστος τραγούδιστής· ωστόσο
ακούοντας ο Οδυσσέας αγάλλουνταν βαθιά, µαζί του κι οι άλλοι,
οι Φαίακες, οι άντρες οι µακρόκουποι και θαλασσακουσµένοι.
 Το Λαοδάµα τότε πρόσταξεν ο Αλκίνοος και τον Άλιο
χορό να στήσουν µόνοι, τι ήξεραν την τέχνη κάλλιο απ' ολους.
Κι εκείνοι πορφυρή στα χέρια τους, πανώρια επήραν σφαίρα,
που τους την είχε φτιάσει ο Πόλυβος µε τη σοφή του τέχνη,
κι ο ένας απάνω ως τα βαθίσκιωτα τη σφεντονούσε νέφη,
 λυγώντας πίσω, κι ο άλλος εύκολα, ψηλά απ' τη γη πηδώντας,
την έπιανε, πριχού τα πόδια του ξανά το χώµα αγγίξουν.
Κι αφού δοκίµασαν την τέχνη τους στη σφαίρα που πετούσαν
ίσια ψηλά, πήραν και χόρευαν στη γη την πολυθρόφα
κι έκαναν χίλια δυο σακίσµατα· χτυπούσαν παλαµάκια
 οι άλλοι στο αλώνι µέσα νιούτσικοι, κι ήταν ο αχός περίσσιος.
Τότε ο Οδυσσέας ο αρχοντογέννητος µιλούσε στον Αλκίνο:
«Αλκίνοε, βασιλιά περίλαµπρε, µες στο λαό σου ο πρώτος,
στην τέχνη του χορού δεν έχετε το ταίρι σας  µου το 'πες,
µα τώρα το 'δα µε τα µάτια µου' σαστίζω που τους βλέπω!»

 Είπε, κι ο Αλκίνοος καταχάρηκε µε του Οδυσσέα το λόγο,
κι ευτύς στους Φαίακες, στους περίλαµπρους µιλούσε κουπολάτες: «Ακούστε, Φαίακες
πρωτοστάτορες και πρωτοκεφαλάδες'
αλήθεια δείχνει να 'ναι ο ξένος µας περίσσια µυαλωµένος.
Μα ελάτε, δώρα να του δώσουµε φιλιάς, καθώς ταιριάζει.
 Τη χώρα τούτη τώρα δώδεκα ρηγάδες αφεντεύουν,
περίλαµπροι, και τριτοδέκατος εγώ λογιέµαι ατός µου
µαντί καλοπλυµένο φέρτε του λοιπόν καθείς σας τώρα
κι ένα χιτώνα κι ένα τάλαντο χρυσάφι τιµηµένο.
Και να τα φέρουν όλα γρήγορα, που ο ξένος παίρνοντας τα
 στα χέρια, να κινήσει ολόχαρος απόψε για το δείπνο.
Κι ο Ευρύαλος θέλω µε γλυκόλογα να τον καλοκαρδίσει
και µ' ένα δώρο, τι του µίλησε πιο πριν αταίριαστα του.»
Αυτά είπε ο Αλκίνος κι οι άλλοι σύγκλιναν στα λόγια του κι αµέσως
από 'ναν κράχτη έστειλαν όλοι τους τα δώρα να τους φέρει.

 Κι ο Ευρύαλος τότε απηλογήθηκε κι αυτά µιλώντας είπε:
«Αλκίνοε, βασι πια ερίλαµπρε, µες στο λαό σου ο πρώτος,
στους ορισµούς σου! Εγώ τον ξένο µας θα τον καλοκαρδίσω'
σπαθί του δίνω  ιδές το!  ολόχαλκο, που το χερόλαβό του
είναι ασηµένιο· το θηκάρι του, που ολόγυρα το ντύνει,

 φτιαγµένο από φίλντισι νιόκοπο' µεγάλο βιος αξίζει.»
Σαν είπε αυτά, το ασηµοκάρφωτο σπαθί του παραδίνει,
και κράζοντας τον ανεµάρπαστα του συντυχαίνει λόγια:
«Πατέρα ξένε, χαίρε! Αν ξέφυγε βαρύς κανένας λόγος,
ας τον σηκώσει ανεµορούφουλας, αλλού µακριά να πέσει!
 Κι ας δώσουν οι θεοί το ταίρι σου να ιδείς και στην πατρίδα
να στρέψεις· χρόνους βασανίζεσαι µακριά από τους δικούς σου.»
Γυρνώντας τότε ο πολυµήχανος του µίλησε Οδυσσέας:
«Χαίρε και συ, καλέ, κι οι αθάνατοι µόνο καλό ας σου δίνουν!
Μακάρι του σπαθιού, που µου 'δωκες καλοκαρδίζοντάς µε,
 να µην έρθει καιρός αργότερα να νιώσεις την ανάγκη!»
Αυτά είπε, και το ασηµοκάρφωτο σπαθί περνά στους ώµους.
Ο ήλιος βουτούσε πια, σαν του 'φεραν τα τιµηµένα δώρα'
κι οι κράχτες οι έµνοστοι τα πήγαιναν στου Αλκίνου το παλάτι,
κι εκεί τα παίρναν του αψεγάδιαστου του Αλκίνου οι γιοί, που τρέχαν
 και τα ώρια δώρα µπρος στη µάνα τους τη σεβαστή απιθώναν.
Στους άλλους µπήκε οµπρός ο αντρόψυχος Αλκίνοος, κι ως έφτασαν
και στα θρονιά τ' αψηλοπόδαρα κάθισαν του αντρωνίτη,
ο Αλκίνοος στην Αρήτη εµίλησε γυρνώντας, ο αντρειωµένος:
«Γυναίκα, φέρε εδώ την πιο όµορφη κασέλα µας και βάλε
 µέσα χιτώνα κι ολοκάθαρο µαντί από τα δικά µας·
και στήστε στη φωτιά το χάλκωµα, νερό ζεστάνετε του'
και σα λουστεί και δει τα δώρα του καλοσυγυρισµένα,
αυτά που οι Φαίακες οι αψεγάδιαστοι του κουβάλησαν, να 'χει
πια να χαρεί το γιόµα ξέγνοιαστος και το γλυκό τραγούδι.
 Κι εγώ για δώρο την πανέµορφη µαλαµατένια τούτη
του δίνω κούπα, στο παλάτι του σπονδές στο ∆ία σαν κάνει
και στους θεούς τους αποδέλοιπους, να µου θυµάται πάντα.»
Είπε, κι η Αρήτη ευτύς επρόσταξε τις δούλες της να στήσουν,
χωρίς να χάσουν ώρα, τρίποδο πα στη φωτιά λεβέτι.
 Κι αυτές το λουτρολέβετο έστησαν στη λαµπαδούσα φλόγα,
νερό το γέµισαν, κι ως άναψαν κάτω δαδιά, εσκεπάστη
του λεβετιού η κοι πια απ' το σύφλογο και το νερό ζεστάθη.
Η Αρήτη ωστόσο απ' το κελάρι της µιαν όµορφη κασέλα
είπε και φέραν για τον ξένο της, και στοίβαζε τα δώρα
 των Φαιάκων τα τρανά, τα πάγκαλα  τα ρούχα, το χρυσάφι.
Μαντί κι ωραίο χιτώνα του 'βαλεν ακόµα απ' τα δικά της,
κι έτσι γυρνώντας ανεµάρπαστα του συντυχαίνει λόγια:
«Ατός σου κοίταξε το σκέπασµα, µετά σφιχτόδεσε το,
µήπως κανένας στο ταξίδι σου βρεθεί και το πειράξει,
 σε γλυκόν ύπνο αν γείρεις, στο άρµενο το µαύρο ως ταξιδεύεις.»
Τα λόγια τούτα ο θείος, πολύπαθος σαν άκουσε Οδυσσέας,
πήρε και σφάλισε το σκέπασµα και µε πιδέξιο κόµπο,
που του 'χε µάθει η Κίρκη κάποτε, µεµιάς το σφιχτοδένει.
Στην ώρα πάνω κι η κελάρισσα τον κάλεσε ν' ανέβει
 και να λουστεί' κι εκείνος χάρηκε ζεστά λουτρά σαν είδε·
τόση δεν είχε καλοπόρεψη συχνά µαθές, αφόντας
της Καλυψώς της καλοπλέξουδης παράτησε το σπίτι'
τι εκείνη σα θεό τον γνοιάζουνταν αλήθεια νύχτα µέρα.
Κι αφού τον λούσαν και τον άλειψαν µε µύρο οι παρακόρες
 και µε πανέµορφη τον έντυσαν χλαµύδα και χιτώνα,
απ' το λουτρό κινώντας τράβηξε να πάει στους κρασοπότες.
Κι η Ναυσικά, που απ' τους αθάνατους την οµορφιά είχε δώρο,
πλάι στου αντρωνίτη του καλόχτιστου τον παραστάτη εστάθη,
τον Οδυσσέα να ιδούν τα µάτια της και να τον καµαρώσει·
 κι έτσι µιλώντας ανεµάρπαστα του συντυχαίνει λόγια:
«Έχε γεια, ξένε! Στην πατρίδα σου σα φτάσεις κάποια µέρα,
µη µου ξεχνάς· πιο απ' όλους τη χρωστάς σε µένα τη ζωή σου!»
Γυρνώντας τότε ο πολυµήχανος της µίλησε Οδυσσέας:
«Μακάρι, Ναυσικά, του αντρόκαρδου του Αλκίνου θυγατέρα,
 να δώσει ο ∆ίας, ο κεραυνόχαρος της Ήρας άντρας, να 'ρθω
στο σπίτι µου, τη µέρα κάποτε να ιδώ του γυρισµου µου!
Αν γύριζα, θα σου προσευχόµουν αδιάκοπα κει πέρα
σα σε θεά, τι εσύ µου χάρισες ζωή ξανά, παρθένα!»
Σαν είπε τούτα, πήγε κι έκατσε στο ρήγα Αλκίνοο δίπλα,
 την ώρα που τα κρέατα µοίραζαν και το κρασί συγκέρνουν.
Κι ο κράχτης τον τρανό τους έφερε τραγουδιστή, που ο κόσµος
τόνε τιµούσε, το ∆ηµόδοκο, και µπρός σε µια κολόνα
ψηλή, για ν' ακουµπάει, τον κάθισε, στους καλεσµένους µέσα.
Τότε ο Οδυσσέας ο πολυµήχανος ασπροδοντάτου χοίρου
 κόβει απ' την πλάτη, που όλη γυάλιζε του πάχους, µια µερίδα
την πιο µεγάλη πίσω αφήνοντας  και µίλησε του κράχτη:
«Να, δώσε, κράχτη, στο ∆ηµόδοκο να φάει το κρέας ετούτο,
για να του δείξω την αγάπη µου, κι ας νιώθω τόση πίκρα.

Όλοι οι θνητοί στους τραγουδάρηδες τιµή και σέβας δείχνουν,
 γιατί είναι η Μούσα που τους έµαθε πολλούς σκοπούς, και πάντα
για τη γενιά των τραγουδάρηδων µεγάλη αγάπη νιώθει.»
Αυτά είπε, κι ο διαλάλης το 'φερε και το 'βαλε στα χέρια
του ηρώου ∆ηµόδοκου, που χάρηκε στα φρένα παίρνοντας το.
Κι αυτοί στα ετοιµασµένα αντίκρυ τους φαγιά τα χέρια άπλωσαν

 και σύντας του πιοτού θαράπεψαν και του φαγιού τον πόθο,
γυρνώντας ο Οδυσσέας εµίλησε στον τραγουδάρη κι είπε:
«Απ' όλους τους θνητούς, ∆ηµόδοκε, τιµώ περίσσια εσένα!
Ο Απόλλωνας για η Μούσα σ' έµαθε, του γιου του Κρόνου η κόρη'
που τραγουδάς µε τάξη κι όµορφα των Αχαιών τη µοίρα,
 τι έκαµαν, τι έπαθαν, τι τράβηξαν µαθές οι Αργίτες  όλα,
λες κι ήσουνα µπροστά για τ' ακουσες από κανέναν άλλον.
Μα άλλαξε τώρα, το µαστόρεµα τραγούδα µας του αλόγου
του ξύλινου, ο Επειός πώς το 'φτιασε µαζί µε την Παλλάδα,
πώς ο Οδυσσέας ο αρχοντογέννητος το ανέβασε στο κάστρο
 της Τροίας, γεµάτο από πολέµαρχους, κι η πολιτεία κουρσεύτη.
Αν τούτα εσύ µε τάξη κι όµορφα µας τα ιστορήσεις τώρα,
δε θα βρεθεί στον κόσµον άνθρωπος να µην του µολογήσω
θεός καλόγνωµος πως σου 'δωκε του τραγουδιού τη χάρη!»
Είπε, κι αυτός, θεοσυνέπαρτος, κινούσε το τραγούδι,
 απ' τη στιγµή που στα καλύβια τους βάλαν φωτιά και µπήκαν
στα καλοκούβερτα καράβια τους οι Αργίτες και κίνησαν.
Οι άλλοι, οι κρυµµένοι µέσα στο άλογο, στον Οδυσσέα τρογύρα
τον πολυδόξαστο, στη σύναξη των Τρωών βρίσκονταν κιόλας·
τι οι Τρώες ατοί τους το 'χαν το άλογο στο κάστρο απάνω σύρει.
 Εκεί στεκόταν τούτο· γύρα του καθούµενοι λαλούσαν
άκριτα λόγια οι Τρώες, κι οι γνώµες τους τριώ λογιώ ακουγόνταν:
Το κούφιο ξύλο για µε ανέσπλαχνο χαλκό να κοµµατιάσουν,
για στην κορφή ψηλά τραβώντας το στα βράχια να το ρίξουν,
για να το αφήσουν, στους αθάνατους, για να γλυκαίνει η οργή τους,
 χαρίζοντας το. Τούτο κι έγινε' τι είχε γραµµένα η µοίρα'
να χαλαστεί το κάστρο, απ' τη στιγµή που εντός του θα δεχόταν
το γιγαντένιο ξύλινο άλογο, που οι πρώτοι Αργίτες µέσα
κάθονταν φέρνοντας το θάνατο και το χαµό στους Τρώες.
Έψαλλε ακόµα, οι γιοί των Αχαιών απ' το άλογο πως βγήκαν

τον κούφιο τους κρυψώνα αφήνοντας, πώς πάτησαν το κάστρο
το απόγκρεµο και πώς το ρήµαξαν ολούθε δώθε κείθε,

πώς τέλος ο Οδυσσέας εκίνησε, παρόµοιος µε τον Άρη,
να πάει µε το Μενέλαο τρέχοντας στου ∆ήφοβου το σπίτι·
κι έλεγε, ο πιο βαρύς του πόλεµος πώς στάθη εκείνος τότε,
 και νίκησε µε παραστάτισσα την αντρειανή Παλλάδα.
Αυτά ετραγούδα ο πολυδόξαστος τραγουδιστής· ωστόσο
έλιωνε εκείνος, και του µουσκεύαν τα µάγουλα απ' τα δάκρυα.
πώς µια γυναίκα κλαίει τον άντρα της, πεσµένη πάνωθέ του,
που οµπρός στους άλλους και στο κάστρο του σκοτώθη, για να διώξει
 απ' τα παιδιά του και την πόλη του την ανελέητη µέρα'
κι αυτή να σπαρταράει θωρώντας τον και να πεθαίνει οµπρός της
σκούζει βαριά, χυµένη γύρα του· κι οι οχτροί µε τα κοντάρια
στην πλάτη και στους ώµους πίσωθε χτυπώντας τη στο δρόµο
τη σπρώχνουν της σκλαβιάς, ασήκωτους καηµούς και θλίψες να 'χει,
 κι από τον πόνο τον πικρότατο τα µαγουλά της λιώνουν
όµοια πικρά τα δάκρυα στάλαζαν απ' του Οδυσσέα τα µάτια.
Κανείς δεν το 'χε νιώσει που' κλαιγεν από τους άλλους όλους'
ο Αλκίνοος µοναχά τον πρόσεξε και τον νογήθη, δίπλα
καθώς καθόταν, και τον άκουσε να βαριαναστενάζει.
 Ευτύς στους Φαίακες, τους περίλαµπρους µιλούσε κουπολάτες:
«Ακούστε, Φαίακες πρωτοστάτορες και πρωτοκεφαλάδες !
Πια την ψιλόφωνη ο ∆ηµόδοκος κιθάρα του ας σκολάσει'
δε µοιάζει αλήθεια το τραγούδι του χαρά να δίνει σε όλους·
από την ώρα που στο δείπνο µας ο θείος ο τραγουδάρης
 ασκώθη, µια στιγµή δεν έπαψε να κλαίει και να θρηνάται
ο ξένος µας' βαριά τα φρένα του θα βασανίζει πίκρα.
Λοιπόν ας πάψει ο τραγουδάρης µας, χαρά να νιώθουµε όλοι,
κι εµείς, τον ξένο που φιλεύουµε, κι ο ξένος µας· δεν έχει
κάλλιο απ' αυτό. Και µη δε δίνουµε στο σεβαστό µας ξένο
 τώρα απ' αγάπη και προβάδισµα και τιµηµένα δώρα;
Τον ξένο, τον ικέτη, που 'πεσε στα πόδια σου, τον νιώθεις
ίδια αδερφό, και λίγο αν έτυχε να 'χεις µυαλό. Για τούτο
και συ δε θέλω να µου κρύβεσαι· σε ό,τι ρωτώ αποκρίσου
πια δίχως δόλο' το καλύτερο θαρρώ είναι να µιλήσεις.
 Πες τ' ονοµά σου! πώς σε φώναζαν η µάνα σου κι ο κύρης
κι οι άλλοι κει πέρα, µες στο κάστρο σας, κι ολόγυρα οι γειτόνοι;
Κανείς δεν έµεινε ανοµάτιστος ποτέ από τους ανθρώπους,
καν αχαµνόσογος καν άρχοντας, στον κόσµο µια και βρέθη.
Μόλις παιδιά οι γονιοί γεννήσουνε, τα νοµατίζουν όλα.
 Κι ακόµα πες µου, ποια είν' η χώρα σου κι η πόλη κι ο λαός σου,
για να σε πάνε τα καράβια µας µε τους διαλογισµούς τους'
τι εµείς οι Φαίακες στα καράβια µας δε θέµε καπετάνιους
κι ουδέ τιµόνια, σαν που βρίσκουνται στων άλλων τα καράβια'
ό,τι λογιάζουµε, ό,τι θέλουµε µονάχα τους το βρίσκουν,
 και των ανθρώπων όλων ξέροντας και καρπερά χωράφια
και πολιτείες, γοργά της θάλασσας τα πλάτη διαπερνούνε
συντυλιγµένα µες σε σύγνεφο και καταχνιά, κι που δ' έχουν
φόβο ποτέ τους να βουλιάξουνε κι ουδέ ζηµιά να πάθουν.
Ακούστε όµως και τουτο: ο κύρης µου, χρόνια πα πια , ο Ναυσίθος,
 θυµούµαι που 'λεγε πως κάποτε θα θύµωνε µαζί µας
ο Ποσειδώνας, τι όλους σπίτια τους γερους τους προβοδάµε'
κι ένα καράβι µας καλόφτιαστο, την ώρα που θα 'ρχόταναπό προβόδισµα, θα το 'σπαζε στο αχνό το πέλαο µέσα,
και µε βουνό τρανό θα σκέπαζε την πολιτεία µας γύρα.
 Τέτοια ιστορούσε τότε ο γέροντας· µα αυτά θα τα τελέψει
για θα τ' αφήσει ο θεός ατέλευτα, καθώς µαθές του αρέσει.
Μον' ελα τώρα, δώσ' µου απόκριση και την αλήθεια πες µου:
πώς ταξιδευτής και παράδειρες; σε ποιες εδιάβης χώρες;
σε ποιους ανθρώπους; σε πολύψυχες ποιες πολιτείες εβρέθης;
 ποιοί τους είναι άνοµοι κι ανέσπλαχνοι και δεν ψηφουν το δίκιο,
και ποιοί αγαπούν τον ξένο νιώθοντας και του θεου το φόβο;
Κι ακόµα γιατί κλαις και δέρνεσαι, κάθε που ακούς, για πες µου,
της Τροίας τα πάθη κι όσα τράβηξαν οι ∆αναοί από το Άργος;
Είναι οι θεοί που τους τα µοίρασαν και χαλασµό συγκλώσαν τόσων
 ανθρώπων, στους µελούµενους για να γενούν τραγούδι.
Μήπως µπροστά στην Τροία σκοτώθηκε κανείς απ' τους δικούς σου. γαµπρός για
πεθερός αντρόψυχος; τι αυτοί µαθές απ' όλους,
µετά απ' το σόι µας και το γαίµα µας, οι πιο δικοί µας είναι.
Για κι έχεις χάσει κάποιο σύντροφου σου 'χε αγάπη κι ήταν
 αντρόψυχος; Κανείς δεν έβαλε πιο κάτω απ' αδερφό του
ποτέ το σύντροφο, που βρέθηκε µυαλό και γνώση να 'χει.»
Οµήρου Οδύσσεια  ι
Μετάφραση Ν. Καζαντζάκη  Ι. Κακριδή
 Γυρνώντας τότε ο πολυµήχανος του µίλησε Οδυσσέας:
«Αλκίνοε, βασιλιά περίλαµπρε, µες στο λαό σου ο πρώτος,
αλήθεια είναι όµορφο να κάθεσαι ν' ακούς τον τραγουδάρη,
και να 'ναι σαν αυτόν, που ακούγεται καθώς θεού η φωνή του."

 Άλλη αναγάλλια εγώ τρανότερη δεν ξέρω, µόνο να 'χει
ο κόσµος όλος σε ξεφάντωση στρωθεί, κι οι καλεσµένοι
στο αρχονταρίκι ν' αφουγκράζουνται το θείο τον τραγουδάρη,
γραµµή καθούµενοι· και δίπλα τους γεµάτα τα τραπέζια
ψωµί και κρέατα' κι ανασέρνοντας κρασί από το κροντήρι

 να τρέχει ο κεραστής στις κούπες τους να το κερνάει, να πίνουν.
Αυτή η χαρά λογιάζω εστάθηκεν η πιο τρανή του ανθρώπου.
Μα να η καρδιά σου που λαχτάρησε τα πάθη µου να µάθει
τα θλιβερά, για να φουντώσουνε πιο ακόµα οι στεναγµοί µου.
Τι πρώτο να σου πω και τι στερνό ν' αφήσω, απ' όσα µύρια
 βάσανα µου' δώκαν οι αθάνατοι που κυβερνούν τα ουράνια;
Μα τ' όνοµά µου πρώτα ακούσετε, για να το ξέρετε όλοι'
θέλω κι αργότερα, ξεφεύγοντας της µοίρας και του Χάρου,
να µείνω φίλος σας, κι ας βρίσκεται το αρχοντικό µου αλάργα.
Είµαι ο Οδυσσέας, ο γιος του αντρόκαρδου Λαέρτη· ο κόσµος όλος
 ξέρει τους δόλους µου, κι η δόξα µου ψηλά στα ουράνια φτάνει!
Πατρίδα µου ειν' η Ιθάκη η ξέφαντη, µε το καµαρωµένο
το Νήριτο, το φυλλοσούσουρο βουνό της, κι ένα γύρο
νησιά πολλά προβάλλουν, όλα τους κοντά κοντά βαλµένα,
η Σάµη, η δασωµένη Ζάκυθο και το ∆ουλίχιο' κι είναι

 η Ιθάκη χαµηλή, στο πέλαγο ψηλά ψηλά, στη δύση,
µα τ' άλλα αλάργα στου ήλιου βρίσκουνται και στης αυγής τα µέρη. Πετραδερό νησί,
µα ασύγκριτη λεβεντοµάνα, κι ούτε
άλλο στον κόσµο εγώ γλυκύτερο µπορώ να δω απ' τη γη µου.
Η Καλυψώ, η θεά η πανέµνοστη, στις βαθουλές σπηλιές της

 µου αντίσκοφτε το δρόµο, θέλοντας να µε κρατήσει γι' άντρα.
Κι η Κίρκη η δολερή απ' το σπίτι της στην Αία να φύγω πίσω
δε µ' άφηνε, κι αυτή γυρεύοντας να µε κρατήσει γι' άντρα.
Όµως ποτέ δε µου µετάστρεψαν τη γνώµη µες στα στήθη·
τι πιο γλυκό στον κόσµο τίποτε δεν ξέρω από πατρίδα


κι από γονιούς, ακόµα αν κάθεσαι σε µυριοπλούσια σπίτια
στα ξένα µέρη εκεί που βρέθηκες, αλάργα απ' τους γονιούς σου.
Άκουσε τώρα το πολύπαθο του γυρισµού ταξίδι

που µου 'χε ο ∆ίας ορίσει, ως άφηνα της Τροίας τη χώρα πίσω:
Από του Ιλίου τα µέρη µ' έριξαν στους Κίκονες οι ανέµοι,
 στην Ίσµαρο' κι εγώ την πάτησα και σκότωσα τους άντρες,
κι όσα απ' το κάστρο τους κουρσέψαµε  γυναίκες, βιος περίσσιο 
µοιρασιά εγίναν, να 'χει φεύγοντας καθένας το δικό του.
Και τότε εγώ µιαν ώρα αρχύτερα να φύγουµε ζητούσα,
όµως εκείνοι οι τρισανέµυαλοι δε θέλαν να µ' ακούσουν.
 Πινόταν το κρασί αλογάριαστο, και πλήθος βόδια σφάζαν
στεφανοκέρατα, στριφτόζαλα, κι αρνιά στο ακροθαλάσσι.
Ωστόσο οι Κίκονες εφώναζαν τους Κίκονες τους άλλους,
που ήταν γειτόνοι τους, πιο αντρόκαρδοι και πιο πολλοί από κείνους,
κι ως ήταν στεριανοί, απ' τ' αµάξια τους να πολεµούν κάτεχαν,
 µα και πεζή µε τους αντίµαχους, σαν το καλνούσε η ανάγκη.
Και φτάσαν όσα τ' ανοιξιάτικα λουλούδια και τα φύλλα
την κονταυγή' κι εµάς µας πλάκωσε κακή και µαύρη µοίρα
του ∆ία τους άµοιρους, αρίφνητες να ποτιστούµε πίκρες.
Κι ως πήραν θέση, άνοιξαν πόλεµο, και δίπλα στ' άρµένα µας
 ο ένας στον άλλο απάνω ρίχναµε µε τα χαλκά κοντάρια.
Όσο βαστούσε η αυγή και πλήθαινε το φως της άγιας µέρας, αντιπαλεύοντας
κρατιόµαστε, κι ας ήταν πιότεροι µας'
όµως σαν πήρε ο γήλιος κι έγειρεν, η ώρα που λυούν τα βόδια,
µας καταπόνεσαν οι Κίκονες και στο φευγιό µας ρίξαν.
 Από έξι σύντροφοι λιοντόκαρδοι σε κάθε µας καράβι
χάθηκαν, κι οι άλλοι ξεγλιτώσαµε της µοίρας και του Χάρου.
Κι ανοίξαµε πανιά να φύγουµε µε πικραµένα σπλάχνα,
εµείς γλιτώνοντας το θάνατο  χωρίς τους συντρόφους µας.
Κι ουδέ πιο µπρός τα δρεπανόγυρτα καράβια µας κινήσαν,
 πριν τρεις φορές τους δόλιους συντρόφους φωνάξουµε, έναν έναν,
που χτυπηµένοι από τους Κίκονες στον κάµπο εσκοτωθήκαν.
Και τότε ο ∆ίας βοριά ξεσήκωσεν ο νεφελοστοιβάχτης
µε φοβερό δρολάπι απάνω µας, και σκέπασε µε νέφη
στεριά µαζί και πέλαα, κι άπλωσε θολή απ' τα ουράνια νύχτα.
 Τρέχαν τα πλοία µας µε τις πλώρες τους σκυφτές, και τα πανιά τους
στα δυό, στα τρία, στα πέντε σκίστηκαν απ' την όρµή του ανέµου.
Πως θα χαθούµε φοβηθήκαµε, και τα πανιά µε βιάση
µαϊνάροντας στεριά γυρέψαµε µε τα κουπιά, να βγούµε.
δυο νύχτες πανωτές κοιτόµαστε στον άµµο και δυο µέρες,

κι η έγνοια κι ο κάµατος µας έτρωγαν τα σπλάχνα' η τρίτη ωστόσο
µόλις επήρε αυγή και χάραζε, κινούµε µε απλωµένα
τ' άσπρα πανιά στα ορθά κατάρτια µας, καθούµενοι, τι εκείνα
καλά τα κυβερνούσαν ο άνεµος κι οι τιµονιέροι µόνο.
Θα 'φτανα ανέβλαβος στον τόπο µου, µα το Μαλιά ως ζητούσα
 να κεφαλώσω, ξάφνου µ' έσπρωξαν µαζί βοριάς και κύµα
και ρέµα πέρα από τα Κύθηρα, κι αλάργα µε ξοριάσαν.
Εννιά µερόνυχτα παράδερνα µ' ενάντιους τους ανέµους
στο ψαροθρόφο απάνω πέλαγο' στις δέκα βγήκαµε όξω
στη γη των Λωτοφάγων, µε άνθινη που ζουν θροφή µονάχα.
 Μόλις στο ακρόγιαλο ανασύραµε νερό, γοργά το γιόµα
δίπλα στα γρήγορα καράβια µας συντάζαν οι συντρόφοι.
Και πια σα φάγαµε, σαν ήπιαµε και φράθηκε η καρδιά µας,
είπα να πέψω απ' τους συντρόφους µου να παν µπροστά να µάθουν
σαν ποιοι θνητοί, ψωµί που γεύουνται, στα µέρη τούτα ζούνε,
 απ' τους δικούς µου δυο διαλέγοντας, µαζί τους κι έναν κράχτη.
Κι αυτοί γοργά το δρόµο παίρνοντας τους Λωτοφάγους βρήκαν.
Κι οι Λωτοφάγοι δε µελέτησαν κακό στους συντρόφους µας
κανένα, µοναχά τους έδιναν λωτό ν' απογευτούνε.
Μα αν του λωτού το µελοστάλαχτο καρπό κανείς γευόταν,
 πια δε γνοιαζόταν για µηνύµατα κι ουδ' έλεε να διαγείρει'
το 'χε να µείνει εκεί καλύτερο και µε τους Λωτοφάγους
λωτό να γεύεται, κι ολότελα το γυρισµό ξεχνούσε.
Μα τους δικούς µου εγώ τραβώντας τους στα βαθουλά καράβια
µεβιάς τους έδεσα θρηνάµενους στους πάγκους από κάτω.
 Τους άλλους πάλι µπιστεµένους µου συντρόφους να βιαστούνε
και ν' ανεβούν στα γοργοτάξιδα πλεούµενα προστάζω,
κανείς µη φάει λωτό κι ολότελα το γυρισµό ξεχάσει.
Κι ως ανέβηκαν δίχως άργητα και στα ζυγά κάθισαν
γραµµή, την αφρισµένη θάλασσα µε τα κουπιά χτυπούσαν.
 Κι ανοίξαµε πανιά και φύγαµε µε πικραµένα σπλάχνα,
ως που ξεπέσαµε στων άνοµων, ανήµερων Κυκλώπων
τη γη, που αφήνουν στους αθάνατους θεούς τις έγνοιες όλες,
κι ουδέ φυτεύουν µε τα χέρια τους ποτέ κι ουδέ κι οργώνουν
όλα τους άσπαρτα κι ανόργωτα φυτρώνουν απ' το χώµα,

 στάρι, κριθάρι· µεγαλόρωγα στ' αµπέλια τους σταφύλια
απ' τις βροχές του ∆ία τρανεύοντας κρασί τους δίνουν πλήθιο.
Να βουλευτούν δεν έχουν σύναξες κι ουδέ από νόµους ξέρουν
στων αψηλών βουνών τ' ακρόκορφα σε σπήλια µέσα ως ζούνε,
χώρια απ' τους άλλους τις γυναίκες του και τα παιδιά του ορίζει


ο καθανείς, κι ουδέ που γνοιάζεται τι κάνει ο γείτονας του.
Ένα νησί που λέτε απλώνεται µπρός στο λιµάνι, αγρίδι,
µήτε κοντά µήτε κι απόµακρα στη χώρα των Κυκλώπων,
πυκνό λογγάρι' γίδια αρίφνητα βοσκολογούνε µέσα
 αγριόγιδα' τι ανθρώπου πάτηµα δεν τ' αποδιώχνει εκείθε'
 οι αγριµολόοι, που από 'να ακρόκορφο σε άλλο περνούν και σέρνουν
στους λόγγους µέσα τόσα βάσανα, δεν έρχουνται εδώ πέρα'
κάµποι οργωµένοι εδώ δε βρίσκουνται µηδέ θωρείς κοπάδια'
όλα είναι ανέσπαρτα κι ανόργωτα χειµώνα καλοκαιρι,
κι ούτε άνθρωπος κανείς, αγριόγιδες βελάστρες βόσκουν µόνο'
 τι οι Κύκλωπες αλικοµάγουλα πλεούµενα δεν έχουν,
κι ουδέ µαστόρους έχουν γι' άρµενα, να πιάσουν να σκαρώσουν
γι' αυτούς καράβια καλοκούβερτα, να τα τελεύουν όλα
σε ξένες πολιτείες αράζοντας, ως συνηθούν οι ανθρώποι
να σκίζουν µε τα πλοία τη θάλασσα και να συναγρικιούνται.
 Αυτοί και το νησί θα µέρωναν, σοδιά να δίνει πλούσια·
τι η γη κακή δεν ήταν θα 'βγαζε τα πάντα στον καιρό τους·
λιβάδια στης ψαριάς της θάλασσας το κύµα πλάι θωρούσες,
αφράτα, µε νερά' θα κάρπιζαν εδώ τ' αµπέλια αιώνια.
Κι είχε καλά χωράφια ο τόπος τους· σπαρτά τον κάθε χρόνο
 βαθιά θα θέριζαν στην ώρα τους, τι ήταν παχύ το χώµα.
Είχε και κόρφο καλολίµανο' να δέσεις χρεία δεν ήταν
σκοινιά καθόλου, ουδέ αγκυρόπετρες να ρίξεις και πρυµάτσες,
µον' στα ρηχά να βγεις, προσµένοντας οι ναύτες πότε πάλε
θα πουν να φύγουν, µόλις οι ανέµοι ξανά φυσήξουν πρίµοι.
 Στου λιµανιού την κόχη κρούσταλλο νερό αναβρεί από σπήλιο
 µιαν ανεβάλλουσα  κι ολόγυρα πολλές φυτρώνουν λεύκες.
Κει πέρα µπήκαµε κι αράξαµε· κάποιος θεός το δρόµο
στη σκοτεινή νυχτιά µας έδειχνε δεν έφεγγε να ιδούµε.
Πυκνή καταχνιά τα καράβια µας περίζωνε' σε νέφη
 κρυµµένο το φεγγάρι είχε χαθεί κι αυτό ψηλά απ' τα ουράνια.
Γι' αύτό και το νησί τα µάτια µας δεν το 'χαν ξεχωρίσει
µηδέ τα κύµατα, που ολόµακρα καταγιαλού κυλούσαν,
ως τη στιγµή τα καλοκούβερτα που άραξαν άρµενα µας.
Κι ως τα καράβια άραξαν, τα πανιά µαϊνάραµε όλα, κι όξω

κι εµείς εβγήκαµε στο ακρόγιαλο της θάλασσας απάνω,
και καρτερούσαµε κοιµάµενοι τη θείαν Αυγή να φέξει.
Κι η Αυγή σα φάνη η πουρνογέννητη και ροδοδαχτυλάτη,
γυρνούµε το νησί, θαµάζοντας τις τόσες οµορφιές του·
και του βουνού οι Κυράδες σήκωσαν, του Βροντοσκουταράτου
 οι θυγατέρες, αγριοκάτσικα, να φάνε οι σύντροφοί µου.
Γυρτά δοξάρια, µακροκάλαµα κοντάρια απ' τα καράβια
µεµιάς αρπάζοντας αρχίζουµε, στα τρία διαµοιρασµένοι,
να ρίχνουµε, κι ευτύς µας έδωκε που ο θεός κυνήγι.
Καράβια µε ακλουθούσαν δώδεκα, και πέσαν στο καθένα
 από εννιά αγρίµια' δέκα διάλεξαν να πάρω εγώ µονάχα.
Έτσι, ως του ήλιου τα βασιλέµατα καθούµενοι όλη µέρα
µε πλήθος κρέατα και µε ολόγλυκο κρασί ευφραινόµαστε όλοι·
δε µας απόλειπε το κόκκινο κρασί µαθές ακόµα·
είχαν τα πλοία µας· τι ως πατήσαµε το κάστρο των Κικόνων,
 που ο καθένας µας εγνοιάστηκε να πάρει σε λαγήνια.
Σιµά µας των Κυκλώπων βλέπαµε τη γη και τους καπνούς της
κι απ' τα κοπάδια τα βελάσµατα και τις φωνές των ίδιων.
Και σύντας ο ήλιος πια βασίλεψε και πήραν τα σκοτάδια,
σε ύπνο απογείραµε, στο ακρόγιαλο της θάλασσας απάνω.
 Κι η Αυγή σα φάνη η πουρνογέννητη και ροδοδαχτυλάτη,
όλους σε σύναξη τους κάλεσα κι αναµεσό τους είπα:
,, Οι άλλοι σας τώρα εδώ να µείνετε, πιστοί µου εσείς συντρόφοι,
κι ατός µου εγώ µε το καράβι µου και µε τους σύντροφούς µου
θα πάω να µάθω, εδώ ποιοι κάθουνται, σαν τι λογής ανθρώποι.
 Άνοµοι να 'ναι τάχα, ανέσπλαχνοι, που δεν ψηφούν το δίκιο,
για έχουν ψυχή θεοφοβούµενη και συµπαθούν τον ξένο;"
Είπα, και στο άρµενο ανεβαίνοντας προστάζω τους συντρόφους,
µόλις ανέβουν στο πλεούµενο, να λύσουν τις πρυµάτσες.
Μπήκαν κι εκείνοι δίχως άργητα, και στα ζυγά ως καθίσαν
 γραµµή, την αφρισµένη θάλασσα µε τα κουπιά χτυπούσαν.
Και σύντας πια κει πέρα φτάσαµε  µακριά µαθές δεν ήταν 
στην άκραν άκρα, πλάι στη θάλασσα, θωρούµε οµπρός µας σπήλιο
ψηλό, µε δάφνες κατασκέπαστο' πολλά κοπάδια µέσα,
γίδες και πρόβατα, µαντρίζουνταν τη νύχτα' και τρογύρα
 µια αυλή αψηλή, που την περίζωναν στη γη χωµένες πέτρες
κι ακόµα δρυς αψηλοφούντωτοι και τρισµεγάλα πεύκα.
Ένας πελώριος άντρας πλάγιαζε κει µέσα, που τ' αρνιά του
βοσκούσε µοναχός, παράµερα' κι που δ' έσµιγε τους άλλους
ποτέ, µον' πάντα του ασυντρόφιαστος µε το κακό στα φρένα
 Τόσο θεόρατος που τα 'χανες, δε θύµιζε άνθρωπο, όχι,
που τρώει ψωµί, µονάχα ακρόκορφο λες κι ήταν δασωµένο
βουνού αψηλού, που στ' άλλα ανάµεσα µονάχο ξεχωρίζει.
Στους άλλους τότε µπιστεµένους µου συντρόφους δίνω διάτα
στο άρµενο πλάι να µένουν, το άρµενο στο νου τους πάντα να 'χουν.
 κι υστέρα δώδεκα διαλέγοντας, τους πιο αντρειανούς συντρόφους.
κινούσα, ασκί κρατώντας γίδινο, κρασί γεµάτο µαύρο,
γλυκόπιοτο' µου το 'χε ο Μάρωνας, του Ευάνθη ο γιος, χαρίσει
του Φοίβου ο λειτουργός, στην Ίσµαρο που ζούσε, σκέποντας
στο άλσος του Απόλλωνα το σύδεντρο καθόταν, µα από σέβας
 δεν του πειράξαµε το ταίρι του και το παιδί του, µήτε
τον ίδιο εµείς· γι' αυτό µου χάρισε παράξια δώρα τότε:
Τάλαντα εφτά χρυσάφι µου 'δωκε µε τέχνη δουλεµένο,
κι ακόµα ένα κροντήρι ολάργυρο µου χάρισε, και τέλος
λαγήνες δώδεκα µου γέµισε κρασί γλυκό κι ακράτο,
 που να το πίνουν µόνο αθάνατοι' στο σπίτι του κανένας
δούλος για βάγια του δεν κάτεχε κρασί πως έχει τέτοιο,
έξω απ' τον ίδιο, τη γυναίκα του και µια κελάρισσά τους.
Και κάθε που ήταν απ' το κόκκινο γλυκό κρασί να πιούνε,
µια κούπα µόνο αρκούσε σε είκοσι µέτρα νερό να ρίξει,
 κι απ' το κροντήρι ευτύς ξεχύνουνταν γλυκιά ευωδιά ένα γύρο,
θεϊκιά, και τότε πια δεν άντεχες να µην το δοκιµάσεις.
Ασκί τρανό από τούτο γέµισα, και πήρα το ταγάρι
µε τις θροφές' ψυχανεµίζουνταν η πέρφανη καρδιά µου
πως άντρα ν' ανταµώσω πήγαινα περίσσια αντρεία ζωσµένο,
 άγριο, που ουδέ από νόµους ήξερε κι ουδέ το δίκιο εψήφα.
Σε λίγο οµπρός στο σπήλιο φτάσαµε, µα µέσα αυτός δεν ήταν,
µον' τα παχιά τ' αρνιά του εβόσκιζε ψηλά στα βοσκοτόπια.
Κι εµείς το σπήλιο τριγυρίζοντας το αποθαµάξαµε όλο:
τυριά γεµάτα τα τυρόβολα' στις µάντρες στοιβαγµένα

τ' αρνιά, τα ρίφια' κι ήταν ξέχωρα κλεισµένη η κάθε γέννα,
χώρια µαθές τα πρωτογέννητα και χώρια τα µεσάτα,
και τα ψιµάρνια χώρια' ξέχειλα τ' αγγειά από ορό θωρούσες 
λεβέτια, σκάφες, όλα, που 'φτιανε, να τα 'χει και ν' αρµέγει.
Τα παρακάλια τότε οι σύντροφοι κινούσαν, πρώτα απ' όλα

να πάρουµε τυριά να φύγουµε, και πάλι διαγυρνώντας
αρνιά από τα µαντριά ν' αρπάξουµε και ρίφια, να τα πάµε
στο πλοίο, κι αµέσως να µακρύνουµε πα στ' αρµυρά πελάγη.
Μα εγώ δεν άκουσα, και θα 'µαστε πολύ πιο κερδεµένοι'

πρώτα να ιδώ τον ίδιον ήθελα κι αν θα µου δώσει δώρα'
 µα οι σύντροφοί µου δεν θα γνώριζαν καµιά του καλοσύνη!
Ανάψαµε φωτιά και στους θεούς προσφέραµε θυσίες,
µετά κι εµείς να φάµε πήραµε τυρί, και καθισµένοι
τον καρτερούσαµε, ως που γύρισε· στην πλάτη εκουβαλούσε
ξύλα στεγνά, ένα ακέριο φόρτωµα, να τα 'χει για το δείπνο.
 Κι ως χάµω τα 'ριξε, αντιλάλησε βαριά τρογύρα ο βράχος.
Εµείς στην αγκωνή χωθήκαµε του σπήλιου φοβισµένοι,
κι αυτός στο σπήλιο το πλατύχωρο τα ζωντανά του µπάζει,
όλα όσα θα 'ρµεγε, όξω αφήνοντας τ' αρσενικά  τους τράγους
και τους κριγιούς  στην αψηλόχτιστην αυλή· µετά ένα βράχο,
 που 'χε να κλειεί του σπήλιου το άνοιγµα, σηκώνει και σφαλίζει,
κατάβαρο' και να τον φόρτωνες σε εικοσιδυό καρότσια
γερά και να 'χουν ρόδες τέσσερεις, δε σάλευε απ' τον τόπο·
τόσο τρανός ο βράχος που 'βαλε στην πόρτα, για να κλείσει.
Κι ως τις αρνάδες πήρε κι άρµεξε και τις βελάστρες γίδες
 µε τάξη, τα µικρά στις µάνες τους να τις βυζάξουν σπρώχνει.
Μισό απ' το γάλα το άσπρο βάλθηκε µετά γοργά να πήξει,
κι όπως το µάζωξε, το απίθωσε στα τυροβόλια µέσα'
το άλλο µισό σε κάδους το 'βαλε να το 'χει για την ώρα
που θα δειπνούσε, µε το χέρι του ν' απλώνει και να πίνει.
 Κι ως όλες τις δουλειές ξετέλεψε χωρίς ν' αργήσει, πήρε
φωτιά ν' ανάψει, κι ως µας ξέκρινε, τέτοια ρωτώντας είπε:
,, Ξένοι, πούθε έρχεστε αρµενίζοντας στης θάλασσας τις στράτες;
Ποιοί 'στε; ∆ουλειά καµιά µην έχετε; Για και γυρνάτε ως λάχει,
σαν τους κουρσάρους, µες στα πέλαγου τριγυρνούν και φέρνουν
 κακό στον άλλο κόσµο, παίζοντας την ίδια τη ζωή τους;"
Αυτά είπε, κι η καρδιά µας ράγισε· µας έπιασε τροµάρα
τέτοιο βαρύ γρικώντας µούγκρισµα, τέτοιο θεριό θωρώντας·
ωστόσο κι έτσι του αποκρίθηκα κι αυτά του συντυχαίνω:
,, Αργίτες είµαστε· µισεύοντας από την Τροία, µας δείραν
 στα πλάτη τ' άµετρα της θάλασσας λογής λογής ανέµοι.
Στα σπίτια µας να πάµε θέλαµε, µα πήραµε άλλες στράτες
και δρόµους άλλους, από θέληµα του ∆ία το δίχως άλλο.
Στο γιο του Ατρέα τον Αγαµέµνονα σταθήκαµε στρατιώτες 
καµάρι µας! Στον κόσµο η δόξα του παντού γιγάντια απλώνει,
 που τέτοιο µέγα κάστρο επάτησε και σκότωσε χιλιάδες.
Κι εµείς, φτασµένοι εδώ, προσπέφτουµε στα γόνατα σου τώρα,
σαν ξένους αν µας καλοσκάµνιζες µε αγάπη· ωστόσο κι άλλο
µπορούσες να µας δώσεις χάρισµα, στους ξένους ως ταιριάζει.
Σεβάσου τους θεούς, στα πόδια σου µας βλέπεις, αντρειωµένε'
 τιµή στους ξένους πρέπει· αντάµα τους οδεύει ο ∆ίας ο ξένιος.
για να παιδεύει τους που αδίκησαν τον ξένο, τον ικέτη."
Είπα, κι εκείνος µε ανελέηµονη καρδιά µου απηλογήθη:
,, Μυαλό δεν έχεις, ξένε, φαίνεται, για από µακριά θα φτάνεις
που τους θεούς µου λες να σκιάζουµαι, να φεύγω την οργή τους!

 Μηδέ το ∆ία ψηφούν οι Κύκλωπες το βροντοσκουταράτο,
µηδ' άλλο θεό κανένα, τι είµαστε πολύ τρανότεροι τους.
Αν δε θελήσω εγώ, δε θα 'βρετε και συ κι οι σύντροφοί σου
σπλαχνιά καµιά' πολύ που µ' ένιαξε να µου χολιάσει ο ∆ίας!
Μα το καράβι σου πού το άραξες το καλοσκαρωµένο;

 Εδώ µαθές κοντά για απόµακρα; Για µίλα µου να ξέρω!"
Με αυτά µε ψάρευε, µα δούλευε και µένα ο νους περίσσια
κι είδηση επήρα κι έτσι απόκριση πονηρεµένη δίνω:
,, Ο Ποσειδώνας το πλεούµενο µας το 'κανε κοµµάτια
σε µια ακρινή γωνιά της χώρας σας στα βράχια ρίχνοντας το,
 οι πελαγίσιοι άνεµοι ως το 'σπρωξαν και χτύπησε σε κάβο'
µονάχα εγώ κι αυτοί απ' το θάνατο γλιτώσαµε τον άγριο."
Είπα, κι εκείνος ο ανελέηµονος δεν αποκρίθη λέξη,
µονάχα πάνω στους συντρόφους µου χιµάει και βάζει χέρι,
κι έπιασε δυο και τους κοπάνισε στη γης, κουτάβια ως να 'ταν,
 και τα µυαλά τους κάτω εχύθηκαν και µούσκεψαν το χώµα.
Μετά τους έκοψε, τους λιάνισε και σύνταζε το δείπνο,
και πήρε, λιόντας λες βουνόθρεφτος, να τρώει χωρίς ν' αφήσει
τίποτα πίσω, σάρκες, κόκαλα, και σπλάχνα και µεδούλια.
Εµείς, θωρώντας τέτοιο αβάσταχτο κακό, στο ∆ία µε θρήνους
 τα χέρια υψώναµε' δε βλέπαµε µπροστά µας φως κανένα.
Κι ο Κύκλωπας, τα κρέατα ως έφαγε τ' ανθρωπινά κι ακράτο
ρούφηξε γάλα κι απογέµισε την άπατη κοιλιά του,
καταµεσός στ' αρνιά του εκοίτουνταν φαρδύς πλατύς στο σπήλιο.
Εγώ για µια στιγµή µελέτησα στην πέρφανη καρδιά µου

να πάω κοντά, και µε το χέρι µου να ψάξω, πού το σκότι
του κρύβει η σκέπη να 'βρω, κι έπειτα το κοφτερό σπαθί µου
να σύρω, να το µπήξω µέσα του' µα ευτύς αλλάζω γνώµη·

τι θα µας έβρισκε ακαρτέρευτος χαµός και µας στο σπήλιο.
Ποιος είχε χέρια τον ασήκωτο να ξεσαλέψει βράχο,
 που εκείνος κλείνοντας απίθωσε στις αψηλές του πόρτες;
Ετσι προσµέναµε στενάζοντας τη θείαν Αυγή να φέξει.
Κι η Αυγή σα φάνη η πουρνογέννητη και ροδοδαχτυλάτη,
ανάβει τη φωτιά, κι ως άρµεξε το διαλεχτό κοπάδι µε τάξη,
τα µικρά στις µάνες τους να τις βυζάξουν σπρώχνει.
 Κι ως όλες τις δουλειές ξετέλεψε χωρίς ν' αργήσει, αρπάζει
δυο πάλε απ' τους δικούς µου συντρόφους και στρώθηκε στο γιόµα. Χορτάτος πια το
βράχο ανέκοπα µετακουνάει το µέγα,
και το παχύ κοπάδι απ' τη σπηλιά σαν έβγαλε, τον στήνει
ξανά, λες κι έβαζε το σκέπασµα σε σαϊτολόγο απάνω·
 και πήρε το βουνό, σφυρίζοντας, µε τα παχιά τ' αρνιά του
ο Κύκλωπας· κι εγώ αποµένοντας κακά στο νου λογιούσα,
αν η Αθηνά να πάρω µου 'δινε το γδικιωµό µου πίσω.
Και τούτη η πιο καλή µου εικάστηκε βουλή· σε µάντρα δίπλα
κάποιο κορµό θωρούµε ελίτικο, χλωρό, τρανό, κοµµένο
 από τον Κύκλωπα για αργότερα, ραβδί του να τον έχει,
σαν ξεραθεί. Κι εµείς, θωρώντας το µπροστά µας, µε κατάρτι
το συνοµοιάζαµε γι' απλόχωρο καµατερό καράβι,
µαύρο, εικοσάκουπο, τα πέλαγα που σκίζει τα µεγάλα'
τόσο λογιάζαµε το µάκρος του πως είναι και το χόντρος.
 Ένα κοµµάτι τότε του 'κοψα, µακρύ σαν την οργιά µου,
και στους συντρόφους το παράδωκα, να µου το ξεφλουδίσουν
κι όπως το ίσιωσαν, πήρα το 'ξυσα, στην άκρη µύτη να 'χει,
κι ευτύς, για να σκληρύνει, το 'χωσα στης στιας τη φλόγα µέσα,
µετά µε τέχνη το συγύρισα στην κοπριγιά από κάτω,
 που άπλωνε ολούθε σκόρπια, ατέλειωτος σωρός, στο σπήλιο µέσα.
Λαχνό στους άλλους τότε πρόσταξα να ρίξουν, για να ιδούµε,
µαζί µου ποιοί κουράγιο θα 'παιρναν ν' ασκώσουν το παλούκι
και να το χώσουν µες στο µάτι του, µόλις τον πάρει ο γύπνος.
Κι έπεσε ο κλήρος στους που θα 'θελα κι ατός µου να διαλέξω,
 όλοι όλοι τέσσερεις οι σύντροφοι, κι εγώ µαζί τους πέντε.
Το δείλι εγύρισε τα ωριόµαλλα κοπάδια του λαλώντας,
κι ευτύς στο σπήλιο το πλατύχωρο τα ζωντανά του µπάζει
 όλα, κι ουτ' ένα στην ψηλόχτιστη δεν άφησε όξω αυλή του·
κάτι θαρρείς ψυχανεµίζουνταν για και θεός του το 'πε.
 Κι ως σήκωσε ψηλά κι απίθωσε µπρος στη µπασιά το βράχο,
µε τάξη τις αρνάδες άρµεξε και τις βελάστρες γίδες,
στερνά και τα µικρά στις µάνες τους να τις βυζάξουν σπρώχνει.
Κι ως όλες τις δουλειές του ετέλεψε χωρίς ν' αργήσει, αρπάζει
δυο πάλε απ' τους δικούς µου συντρόφους και στρώθηκε στο δείπνο.
 Κι εγώ τον Κύκλωπα σιµώνοντας κινούσα λόγια κι είπα,
καυκί κρατώντας µες στα χέρια µου, κρασί γεµάτο µαύρο:
,, Κύκλωπα, εγεύτης σάρκα ανθρώπινη· για πιες κρασί από πάνω,
να µάθεις τι λογής φυλάγαµε πιοτό στο πλοίο µας µέσα.
Σπονδή για να σου κάµω το 'φερνα, µπορεί να µε λυπόσουν
 και στην πατρίδα µου να µ' έστελνες' µα εσύ ξεφρενιασµένος
πια δε βαστιέσαι. Πως αργότερα θα πει να σου 'ρθει κι άλλος
απ' τους πολλούς ανθρώπους, άσπλαχνε, τέτοια ανοµιά που δείχνεις;"
Είπα, κι αυτός το δέχτη, το άδειασε και φράθηκε περίσσια,
τέτοιο κρασί να πιεί γλυκόπιοτο, και µου ζητούσε κι άλλο:

 ,, Αν µε αγαπάς, ακόµα δώσε µου, και πες µου τ' ονοµά σου,
µα τώρα ευτύς, και συ χαρούµενος το δώρο σου να πάρεις.
Πλούσια είναι η γη µας, και στους Κύκλωπες απ' τις βροχές του ∆ία δίνουν κρασί τα
µεγαλόρωγα στ' αµπέλια µας σταφύλια'
µα ένα κρασί σαν τούτο, αθάνατο, µόνο οι θεοί το πίνουν!"

 Είπε, κι εγώ από το φλογόµαυρο κρασί ξανακερνούσα'
τρεις φορές του 'δωκα, τρεις το άδειασε κι ο ανέµυαλος ως κάτω.
Σαν είδα το κρασί στου Κύκλωπα τα φρένα να 'χει ανέβει,
γλυκοµιλώντας του αποκρίθηκα κι αυτά του συντυχαίνω:
,, Το ξακουστό γυρεύεις, Κύκλωπα, να µάθεις όνοµα µου·
 θα το 'χεις, µα και συ που 'ταξες να µου χαρίσεις δώρο!
Κανένας τ' όνοµά µου, κι όλοι τους Κανένα µε φωνάζουν,
κι η µάνα µου µαθές κι ο κύρης µου κι οι επίλοιποι σύντροφοι."
Είπα, κι εκείνος µε ανελέηµονη καρδιά µου απηλογήθη:
,, Θ' αφήσω τον Κανένα ολόστερνο να φάω' πιο πριν τους άλλους
 θα φάω συντρόφους του· το δώρο µου για σένα ετούτο θα 'ναι!"
Αυτά είπε, κι έγειρε τ' ανάσκελα, και βρέθη ξαπλωµένος
µε το χοντρό του σβέρκο ανάζερβα, και βούλιαξε στον ύπνο
τον παντοδαµαστή' κι ανάβλυζαν κρασί και βούκες σάρκες
ανθρωπινές απ' το λαρύγγι του, και ξέρναε µεθυσµένος.

Μεµιάς εγώ βαθιά παράχωσα στη θράκα το παλούκι,
ως να πυρώσει µόνο, κι έδινα µιλώντας στους συντρόφους
κουράγιο, µήπως απ' το φόβο του κανείς αναγυρίσει.

Σαν ήρθεν η ώρα πια το ελίτικο παλούκι να κορώσει,
χλωρό κι ας ήταν, και κοκκίνιζε σαν κάρβουνο αναµµένο,
 το πήρα απ' τη φωτιά και σίµωσα· κι οι σύντροφοι ένα γύρο
στάθηκαν ποιος θεός µας φύσηξε τρανό κουράγιο τότε;
Το σουβλερό στην άκρη πιάνοντας ελίτικο παλούκι
οι άλλοι στο µάτι του το κάρφωσαν κι εγώ, πεσµένος πάνω,
το στρούφιζα, καθώς ο µάστορας τρυπάει µε το τρυπάνι
 µαδέρι καραβιού, κι οι αργάτες του, λουρί απ' τις δυο τις άκρες
µια εδώ µια εκεί τραβώντας, άπαυτα γυρίζουν το τρυπάνι·
παρόµοια στρέφαµε στο µάτι του βαθιά το πυρωµένο
µπροστά παλούκι, που όπως λάβριζε, πληµµύριζε στο γαίµα'
κι η πυρά απ' το βολβό που καίγουνταν µατόκλαδα και φρύδια
 του καψαλούσε, και χοχλάκιζαν οι ρίζες του µατιού του.
Πως ο χαλκιάς, σκεπάρνι θέλοντας να βάψει για πελέκι,
πυρό σε κρύο νερό το βούτηξε, και τούτο τσιτσιρίζει,
τι αυτό είναι που όλη του τη δύναµη στο σίδερο θα δώσει·
όµοια το µάτι του τσιτσίριζε τρογύρα στο παλούκι.
 Κι έσυρε εκείνος άγριο µούγκρισµα, που οι βράχοι αντιλάλησαν.
Κάνουµε πίσω απ' την τροµάρα µας εµείς, κι εκείνος σέρνει αιµατοστάλαχτο απ' το
µάτι του το ελίτικο παλούκι
και το πετάει µακριά του, ξέφρενος σαλεύοντας τα χέρια·
και µε φωνή τρανή τους Κύκλωπες ανακαλούσε γύρω,
 που στις κορφές τις ανεµόδαρτες σε σπήλια µέσα εζούσαν.
Κι άλλος αλλούθε πήραν κι έτρεχαν γρικώντας τις φωνές του,
κι όξω απ' το σπήλιο γύρω εστάθηκαν ρωτώντας τι έχει πάθει:
,, Ποια σου 'ρθε συφορά, Πολύφηµε, κι αψοφωνάζεις έτσι
µέσα στη θεία τη νύχτα κι άσκωσες και µας από τον ύπνο;
 Αθέλητα σου µήπως σου άρπαξαν τ' αρνιά, για εσέ τον ίδιο
µεβιάς για και µε δόλο βάλθηκε κανείς να θανατώσει;"
Κι απ' τη σπηλιά τρανός Πολύφηµος απηλογιά τους δίνει:
,, Κανένας, φίλοι, όπου µε αφάνισε, κι όχι µεβιάς  µε δόλο!
Και τότε εκείνοι µε ανεµάρπαστα του αποκρίθηκαν λόγια:
 ,, Aφού κανένας δε σου ρίχτηκε και βρίσκεσαι µονάχος,
αρρώστια ο µέγας ∆ίας αν σου 'στειλε, πώς θες να την ξεφύγεις; Ευκήσου µοναχά στον
κύρη σου, στο ρήγα Ποσειδώνα!"
Είπαν και φύγαν, κι αναγάλλιασε βαθιά η καρδιά µου εµένα,
που τ' όνοµά µου κι η αψεγάδιαστη τους γέλασε βουλή µου.
 Ωστόσο ο Κύκλωπας, µουγκρίζοντας, βογγώντας απ' τους πόνους, ψαχουλευτά ως την
πόρτα τράβηξε και κύλησε το βράχο,
κι ατός του µπρος στην πόρτα εκάθισε µε διάπλατα τα χέρια,
µήπως κανέναν πιάσει, ως θα 'βγαινε µαζί µε το κοπάδι·
για τόσο µε περνούσε ανέµυαλο! Μα εµένα ο νους µου κιόλας
 πήρε και δούλευε, τα πράµατα δεξιά πως θα 'βγουν όλα,
αν δρόµο θα 'βρισκα τους συντρόφους και µένα να γλιτώσω
απ' το χαµό, και δόλους ύφαινα λογής λογής και τέχνες·
κι ως τη ζωή µας όλοι επαίζαµε κι απάνω µας κρεµόταν
κακό µεγάλο, αυτό µου εικάστηκε το πιο καλό πως είναι:
 Ηταν εκεί κριγιοί δασόµαλλοι, τρανοί, καλοθρεµµένοι,
και το µαλλί τους µαυροµόρικο· χωρίς να κάνω κρότο
µε λυγαριές συντρείς τους έδενα καλόστριφτες, που βρήκα
το άνοµο τέρας να 'χει, ο Κύκλωπας, για στρώµα, να κοιµάται.
Οι τρεις κριγιοί κι από 'ναν σήκωναν τον άντρα κάτωθέ του
 κουβάλειε ο µεσιανός και πήγαινε· µαζί, σκεπάζοντας τον,
τραβούσαν οι άλλοι δυο δεξόζερβα. Κι όσο για µε τον ίδιον,
απ' το κοπάδι ξεχωρίζοντας το πιο γερό κριάρι
το αγκάλιασα απ' το σβέρκο, κόλλησα στη µαλλιαρή κοιλιά του
και πέτρα την καρδιά µου κάνοντας εκρύφτηκα από κάτω,
 απ' το πυκνό µαλλί κρεµάµενος, που µε αποσκέπαζε όλο.
Έτσι προσµέναµε στενάζοντας τη θείαν Αυγή να φέξει.
Κι η Αυγή σα φάνη η πουρνογέννητη και ροδοδαχτυλάτη,
για τη βοσκή µε ορµή ξεχύθηκαν τ' αρσενικά να βγούνε.
Με σπαργωµένα τα µαστάρια τους, ανάρµεχτα, στις µάντρες

 τα θηλυκά βέλαζαν άπαυτα· κι ο αφέντης τους, σε πόνους
µέσα ανηµέρωτους, ψαχούλευε των κριαριών τις πλάτες,
ορθά ως διάβαιναν τούτο ο ανέµυαλος δεν ένιωσε,
πως ήταν κάτω απ' τα στήθη των δασόµαλλων αρνιών δεµένοι εκείνοι!
Στερνός, ολόστερνος ετράβηξε να βγει ο κριγιός ο µέγας,

 τι το µαλλί κι εγώ τον βάραιναν, που 'χα σκεφτεί το δόλο.
Κι αυτά είπε ο δυνατός Πολύφηµος, καθώς τον ψαχουλούσε:
,, Κριάρι µου καλό, τι µου 'παθες και βγαίνεις απ' το σπήλιο
έτσι στερνό; ∆ε µένεις άλλοτε ξοπίσω απ' το κοπάδι"
πρώτο κινάς γοργά στ' ολόδροσο γρασίδι να βοσκήσεις,

πρώτο τη στράτα παίρνεις τρέχοντας στου πόταµου το ρέµα,
και πρώτο να γυρίσεις βιάζεσαι το δειλινό στη µάντρα.
Τώρα κινάς στερνό κι ολόστερνο! Του αφέντη σου το µάτι

µην κλαις και συ, που του το τύφλωσε µε πίβουλους συντρόφους
ένας κιοτής, το νου του παίρνοντας µε το κρασί;  ο Κανένας!
 Όµως ακόµα λέω δεν ξέφυγε κι αυτός το χαλασµό του!
Τα ίδια µε µένα τώρα αν ένιωθες και µπόρειες να µιλήσεις,
να µου φανέρωνες πού κρύβεται και φεύγει την οργή µου,
θα τον ετσάκιζα βροντώντας τον στο χώµα, τα µυαλά του
να σκορπιστούν στο σπήλιο ολόγυρα, ν' αλάφρωνε η καρδιά µου,
 τόσα ο Κανένας που µου φόρτωσε τυράννια ο τιποτένιος!"
Σαν είπε τούτα, αφήκε λεύτερο να φύγει το κριάρι.
Μόλις το σπήλιο πίσω αφήκαµε και την αυλή του,
πρώτος λύθηκα εγώ και καταπιάστηκα να λύσω και τους άλλους·
µετά µε βιάση τα λιγνόποδα, καλόθρεφτα κριάρια,
 όλο ξοπίσω µας κοιτάζοντας, λαλούµε ως το καράβι.
Κει πέρα φτάνοντας µας δέχτηκαν χαρούµενοι οι συντρόφοι
για όσους γλιτώσαµε απ' το θάνατο, και κλαίγαν για τους άλλους.
Μα εγώ τους έγνεφα σηκώνοντας τα φρύδια πια να πάψουν
να κλαιν, µον' τα πολλά καλότριχα κριάρια να βιαστούνε
 στο πλοίο να µπάσουν, πια να φύγουµε πα στ' αρµυρά πελάγη.
Κι αυτοί ανέβηκαν δίχως άργητα, και στα ζυγά ως καθίσαν
γραµµή, την αφρισµένη θάλασσα µε τα κουπιά χτυπούσαν.
Μα σύντας τόσο αλάργα βρέθηκα, που να µου ακούν το λάλο,
µε λόγια αγγιχτικά στον Κύκλωπα φωνάζω λέγοντας του:
 ,, Κιοτής δεν ήταν ο άντρας, Κύκλωπα, που να του φας ζητούσες
µε αγριότη ανήµερη τους συντρόφους στη βαθουλή σπηλιά σου.
Οι τόσες αδικιές σου, ανέσπλαχνε, θα σ' έβρισκαν µια µέρα 
συ που δεν ντράπηκες τους ξένους σου µες στο δικό σου σπίτι να φάς' γι' αυτό κι ο ∆ίας
κι οι επίλοιποι θεοί σου το πλέρωσαν."
 Είπα, κι ως πιότερο του φούντωσε στα στήθη η οργή, ξεκόβει
ενός βουνού τρανού το ακρόκορφο και κατά µας το ρίχνει'
κι έπεσε οµπρός στο γαλαζόπλωρο καράβι µας ο βράχος,
κι από µια τρίχα να πετύχαινε του τιµονιού την άκρα.
Κι ο βράχος, πέφτοντας, τη θάλασσα τρικύµισε όλη, κι έτσι
 καταστεριάς το πλοίο µας το 'σπρωξε το κύµα αναγυρνώντας,
κι απ' το αντιµάµαλο καθίσαµε στον άµµο αθέλητα µας.
Μα τότε εγώ µακρύ φουχτώνοντας κοντάρι σπρώχνω πέρα,
και στα κουπιά να πέσουν πρόσταζα τους άλλους, γνέφοντας τους
µε τό κεφάλι, να γλιτώσουµε την άγρια ετούτην ώρα·

κι αυτοί µπροστά ρίχτηκαν όλοι τους και τα κουπιά δουλεύαν.
Μα σύντας πια το κύµα σκίζοντας διπλιάσαµε το δρόµο,
ως πάλι να µιλήσω εγύρευα του Κύκλωπα, οι σύντροφοι
άλλος αλλούθε µε τριγύριζαν, πραγά αντισκόφτοντας µε:
,, Κεφάλι αγύριστο, τον άσπλαχνο τι θες κι αγγρίζεις άντρα;
 Πριν λίγο βράχο µας σφεντόνισε, και γύρισε τα πίσω
καταστεριάς το πλοίο µας, κι είδαµε το Χάρο µε τα µάτια.
Αν άκουε τώρα αυτός τα λόγια µας ξανά και τις φωνές µας,
µ' ενα αγκαθόβραχου θα 'ριχνε, τόσου πάει, δικό µας
κεφάλι δε θαπόµενε άσπαστο κι ουδέ του πλοίου µαδέρι!"
 Τέτοια µου λέγαν, µα την πέρφανη δε λόγιζαν καρδιά µου,
µον' άλλη µια φορά του φώναξα µε µανιασµένα σπλάχνα:
,, Απ' τους θνητούς ανθρώπους, Κύκλωπα, κανείς αν σε ρωτήσει
τέτοια δουλειά ποιος σου 'κανε άσκηµη και σου 'βγαλε το µάτι,
να πεις πως ο Οδυσσέας σε τύφλωσεν, ο καστροπολεµίτης
 γιός του Λαέρτη, και το σπίτι του θα το 'βρει στην Ιθάκη!"
Σαν είπα τούτα, εκείνος βόγγηξε κι αυτά µου απηλογήθη:
,, Αλί µου, τα πα πια µοιρόγραφτα µε βρίσκουν όλα τώρα!
Ζούσε ένας µαντολόγος όµορφος, τρανός στα µέρη τούτα,
κι ήταν υγιός του Ευρύµου, ο Τήλεµος, στη µαντοσύνη ο πρώτος,
 που εδώ µαντολογώντας γέρασε, στη χώρα των Κυκλώπων
αυτός και τούτα µου προφήτεψε πως θα γενούν µια µέρα,
απ' του Οδυσσέα τα χέρια κάποτε πως θα' χανα το φως µου.
Μα πάντα εγώ έναν άντρα πρόσµενα να φτάνει στο νησί µας
κι όµορφος να 'ναι κι αψηλόκορµος, περίσσια αντρεία ζωσµένος·
 και τώρα ετούτος ο κοντούτσικος, ο ψόφιος, ο χαµένος,
το µάτι µου 'βγαλε, θολώνοντας µε το κρασί το νου µου!
Μα έλα, Οδυσσέα, κοντά µου γύρισε, να σε φιλοκονέψω
και να γυρέψω καλοστράτισµα για σε απ' τον Κοσµοσείστη,
που πέτεται πως είναι κύρης µου, κι εγώ πως είµαι γιός του.
 Αυτός, αν το 'θελε, θα µε 'γιαινε  κανένας άλλος όµως
απ' τους τρισµάκαρους αθάνατους και τους θνητούς ανθρώπους."
Σαν είπε τούτα, εγώ του φώναξα κι απηλογιά του δίνω:
,, Μακάρι να µπορούσα να' παιρνα και τη ζωή σου τώρα,
στον Κάτω Κόσµο να κατέβαινες νεκρός, ως είναι αλήθεια

πως δεν το γιαίνει πια το µάτι σου µηδέ κι ο Κοσµοσείστης!"
Έτσι µιλούσα' εκείνος έπειτα στο ρήγα Ποσειδώνα
προσεύχουνταν, τα χέρια απλώνοντας στ' αστερωµένα ουράνια:
,, Της Γης αφέντη γαλαζόχαιτε, για δώσε, Ποσειδώνα,
αν πέτεσαι πως είσαι κύρης µου κι εγώ είµαι γιος σου αλήθεια,
 πατρίδα πια ο καστροπολέµαρχος να µη χαρεί Οδυσσέας,
του Λαέρτη ο γιος, που 'χει τα σπίτια του χτισµένα στην Ιθάκη.
Μα αν τους δικούς του η Μοίρα του 'γραψε να ιδεί και να γυρίσει
στο αρχοντικό του το καλόχτιστο, στη γη την πατρική του,
να φτάσει καν µε δίχως συντρόφους, αργά, συφοριασµένος,
 σε άρµενο ξένο, και στο σπίτι του να βρει τυράννια κι άλλα!"
Σαν είπε τούτα, ο Γαλαζόχαιτος τον άκουσε που ευκήθη'
κι ο Κύκλωπας που τρανότερο στα χέρια ασκώνει βράχο
και τον πετάει στρουφογυρνώντας τον µε φόρα γιγαντένια.
Ξοπίσω από το γαλαζόπλωρο καράβι πέφτει ο βράχος,
 κι από µια τρίχα να πετύχαινε του τιµονιού την άκρα.
Κι ο βράχος, πέφτοντας, τη θάλασσα τρικύµισε όλη, κι έτσι
µπροστά µας έσπρωξαν τα κύµατα, προς τη στεριά την άλλη.
Πια τέλος στο νησί σα φτάσαµε, κει που είχαν όλα µείνει
τ' άλλα µας πλοία τα καλοκούβερτα, κι οι σύντροφοί µας όλοι
 ώρα την ώρα καρτερώντας µας κάθονταν και θρηνούσαν,
µόλις εφτάσαµε, καθίσαµε στον άµµο το καράβι·
πρώτα εµείς βγήκαµε από τ' άρµενο το βαθουλό στον άµµο,
µετά του Κύκλωπα όξω βγάλαµε τ' αρνιά, κι εκεί αρχινάµε
τη µοιρασιά, για να 'χει φεύγοντας καθένας το δικό του.
 ∆ιαλέγουν κι οι αντρειωµένοι σύντροφοι για µένα το κριάρι,
όξω από τ' άλλα αρνιά που εµοίραζαν κι εγώ στο ∆ία το σφάζω,
στην αµµουδιά, το µαυροσύγνεφο, που όλον τον κόσµο ορίζει,
και τα µεριά του καιω' µα αλίµονο, την προσφορά µου εκείνος
δεν αποδέχτη, µόνο ελόγιαζε το πως θ' αφανιζόνταν

 όλα τα πλοία τα καλοκούβερτα κι οι γκαρδιακοί συντρόφοι.
Έτσι ως του ήλιου τα βασιλέµατα καθούµενοι όλη µέρα
µε πλήθος κρέατα και µε ολόγλυκο κρασί φραινόµαστε όλοι.
Και σύντας ο ήλιος πια βασίλεψε και πήραν τα σκοτάδια,
σε ύπνο απογείραµε στο ακρόγιαλο της θάλασσας απάνω.

 Κι η Αυγή σα φάνη η πουρνογέννητη και ροδοδαχτυλάτη,
γοργά τους συντρόφους µου επρόσταζα και τους παρακινούσα,
µόλις ανέβουν στα πλεούµενα, να λύσουν τις πρυµάτσες.
Μπήκαν κι εκείνοι δίχως άργητα, και στα ζυγά ως καθίσαν
γραµµή, την αφρισµένη θάλασσα µε τα κουπιά χτυπούσαν.

 Κι ανοίξαµε πανιά να φύγουµε µε πικραµένα σπλάχνα,
εµείς γλιτώνοντας το θάνατο  χωρίς τους συντρόφους µας.
Οµήρου Οδύσσεια  κ
Μετάφραση Ν. Καζαντζάκη  Ι. Κακριδή


Σ' ένα νησί κατόπι εφτάσαµε, την Αιολία' του Ιππότη ο γιος,
ο φίλος των αθάνατων θεών, ο Αίολος, ζούσε
κει πέρα' το νησί πλεούµενο κι από τειχιά ζωσµένο
χάλκινα, ασύντριφτα, κι υψώνουνταν κοφτός του βράχου ο τοίχος.

 Είχε παιδιά αποχτήσει δώδεκα στο αρχοντικό του µέσα,
γιους έξι στον ανθό της νιότης τους και θυγατέρες έξι.
Κι ως πάντρεψε τις θυγατέρες του στους γιους του δίνοντας τις,
όλοι τους πάντα πλάι στον κύρη τους και στη σεβάσµια µάνα,
τρώνε και πίνουν, κι είναι αρίφνητα µπροστά τους τα ξαρέσια.

 Κνίσα γεµάτο το παλάτι τους τη µέρα από τραγούδια
αντιλαλεί' µα η νύχτα ως έρχεται, πλάι στα σεµνά τους ταίρια κοιµούνται πέφτοντας σε
στρώµατα, σε τρυπητά κλινάρια.
Κι ως στο δικό τους κάστρο εφτάσαµε και στα τρανά παλάτια,
µήνα σωστό µε φιλοκόνευε, και για την Τροία ρωτούσε,
 και πόσα τ' άρµενα τ' αργίτικα και ποιος ο γυρισµός µας 
το κάθε τι' κι εγώ του τα 'λεγα µε τη σειρά, πως γίναν.
Μα όντας κι εγώ τον παρακάλεσα να µας ξεπροβοδήσει,
δε µου το αρνήθη, µόνο πρόθυµα το µισεµό µου εγνοιάστη.
Βοδιού τοµάρι πήρε εννιάχρονου και µέσα εκεί τις στράτες
 των σφουριχτών ανέµων έδεσε, µαζί µου να το πάρω'
τι ο γιος του Κρόνου κλειδοκράτορα τον είχε των ανέµων,
τον έναν να σηκώνει, ως ήθελε, να σταµατά τον άλλον.
Μετά στο πλοίο το ασκί καλόδεσε µε αστραφτερό, ασηµένιο
γαϊτάνι, η πιο τυχόν ανάλαφρη πνοή να µην ξεφεύγει'

 κι αφήκε µοναχά το Ζέφυρο να µας φυσάει, να σπρώχνει
τα πλοία κι εµάς  του κάκου επάλευε να µας σταθεί στο δρόµο,
τι εµείς χαθήκαµε απ' τις ίδιες µας τις ανεµυαλοσύνες!
Εννιά µερόνυχτα αρµενίζαµε, νυχτόηµερα, κι απάνω
στις δέκα οµπρός µας ξεχωρίσαµε τη γη την πατρική µας,
 κι όσο ζυγώναµε, θωρούσαµε και τις φωτιές που άναβαν.

Μα ως είχα πια αποκάµει, ολόγλυκος µε πήρε ξάφνου ο γύπνος'
άλλον δεν είχα αφήσει σύντροφο να κυβερνάει τη σκότα,
µονάχα εγώ, µιαν ώρα αρχύτερα να πάµε στην πατρίδα.
Και πήραν τότε συναλλήλως τους και λέγαν οι συντρόφοι,
 τάχα απ' τον Αίολο, τον τρανόκαρδο του Ιππότη γιο, χρυσάφι
κι ασήµι επήρα δώρο, σπίτι µου για να το κουβαλήσω'
κι έτσι µιλούσεν ο καθένας τους στο διπλανό γυρνώντας:
,, Πόση τιµή κι αγάπη χαίρεται, για ιδές, στον κόσµο τούτος,
σε όποιων θνητών µαθές κι αν έρχεται το κάστρο και τη χώρα'
 Από της Τροίας τα κούρσα αρίφνητα µαζί του φέρνει πλούτη
πανέµορφα' κι εµείς, που η στράτα µας µε τούτου στάθηκε ίδια,
µε άδεια τα χέρια στην πατρίδα µας διαγέρνουµε όλοι πίσω.
∆έτε και τώρα τι του εχάρισεν απ' την πολλή του αγάπη
ο ρήγας Αίολος' κάντε γρήγορα, να ιδούµε τι είναι τούτα,
 σαν πόσο ασήµι, πόσο µάλαµα στο ασκί του µέσα κρύβει.
Λέγαν οι σύντροφοι, και νίκησε µια τόσο ανόητη γνώµη.
Μα ως έλυσαν το ασκί και χύθηκαν όλοι µεµιάς οι ανέµοι,
γοργά ένας σίφουνας τους ξέσυρε βαθιά στο πέλαο µέσα,
µακριά απ' τη γη µας· απ' τους θρήνους τους ορθός κι εγώ πετιέµαι'
 και τότε µες στην αψεγάδιαστη καρδιά µου αναρωτιόµουν,
τάχα να πέσω απ' το καράβι µου και να πνιγώ στο κύµα,
για υποµονή να κάνω αµίλητος και στη ζωή να µείνω;
Υποµονεύτηκα κι απόµεινα, κι απά στο πλοίο κοιτόµουν
κουκουλωµένος· και µας έριξεν η µαύρη ανεµοζάλη
 στην Αιολία ξανά, κι οι σύντροφοι δε µέρωναν το κλάµα.
Μόλις στο ακρόγιαλο ανασύραµε νερό, γοργά το γιόµα
δίπλα στα γρήγορα καράβια µας συντάζαν οι συντρόφοι.
Και πια σα φάγαµε, σαν ήπιαµε και φράθηκε η καρδιά µας,
πήρα έναν κράχτη κι έναν σύντροφο µαζί µου και κινούσα
 να πάω στου Αιόλου το περίλαµπρο παλάτι' κι ως τον βρήκα
µε τα παιδιά του και το ταίρι του στο γιόµα, προχωρώντας
δίπλα στο µάγουλο καθίσαµε της πόρτας, στο κατώφλι.
Κι αυτοί θωρώντας µας εσάστισαν και πήραν να ρωτούνε:
,, πώς ήρθες; ποιος θεός αντίµαχος σε κυνηγά, Οδυσσέα;

Εµείς καλά σε προβοδώσαµε, για να διαγείρεις πίσω
στην πατρική σου γη, στο σπίτι σου κι όπου ποθεί η καρδιά σου,
Είπαν, κι εγώ τους αποκρίθηκα µε πικραµένα σπλάχνα:

,, Οι άµυαλοι σύντροφοι µε αφάνισαν, µαζί κι ο ανήλεος ύπνος·
Όµως οι φίλοι εσείς βοηθάτε µου, τι σας περνά απ' το χέρι!
 Είπα, ζητώντας µε γλυκόλογα τα σπλάχνα τους ν' αγγίξω,
κι εκεί που µέναν όλοι αµίλητοι, µου απηλογήθη ο κύρης:
,, Απ' το νησί µου χάσου γρήγορα, του κόσµου η καταφρόνια!
Εγώ δε γίνεται να δέχουµαι κι ουδέ να συνεβγάζω
έναν θνητό που οι τρισµακάριστοι θεοί τον οχτρευτήκαν.
 Χάσου! οι θεοί που σε οχτρεύουνται' στο σπίτι µου τι θέλεις;
Είπε, και µ' έδιωξε απ' το σπίτι του στα βογγητά µου µέσα'
και φύγαµε ξανά στα πέλαγα µε πικραµένα σπλάχνα,
κι οι κουπολάτες ξεκαµώνουνταν στο λαµνοκόπι,
κι ήταν κρίµα δικό µας  πια δεν είχαµε κανέναν συνεβγάλτη!
 Ακέριες έξι µέρες σκίζαµε το πέλαο, νύχτα µέρα,
και στις εφτά στο κάστρο αράξαµε το απόγκρεµο του Λάµου,
στη Λαιστρυγόνια την πλατύπορτη' βοσκός βοσκό εδώ σµίγει,
ο ένας γυρνώντας, ο άλλος φεύγοντας, κι αφήνουν γεια, ως χωρίζουν.
Αν ήσουν δίχως ύπνο, θα 'παιρνες διπλή εδώ πέρα ρόγα,
 τη µια τ' αρνιά σου τ' άσπρα βόσκοντας, την άλλη βαυκαλώντας'
κοντά µαθές οι δρόµοι ανοίγουνται της µέρας και της νύχτας.
Εκεί στον ξακουσµένο αράξαµε λιµιώνα, που τον ζώνουν
µιαν άκρα ως άλλη βράχια απόγκρεµα κι από τις δυο µεριές του.
Στου λιµανιού το στόµα ορθόψηλοι στυλώνουνται δυο κάβοι
 αντικριστοί, και πόρο αφήνουνε στενόν αναµεσό τους.
Τα δρεπανόγυρτα καράβια τους κει µέσα άραξαν οι άλλοι
και το 'να στ' άλλο δίπλα τα 'δεσαν στο βαθουλό λιµάνι'
τι η θάλασσα ποτέ δε φούσκωνε κει µέσα, µήτε λίγο
µήτε που, µον' γύρω απλώνουνταν γαλήνη στραφταλούσα.
 Εγώ µονάχα απέξω εκράτησα το µελανό καράβι,
στην άκραν άκρα εκεί, και το 'δεσα µε τα σκοινιά από βράχο
κι ως στάθηκα σε βίγλα απόγκρεµη ψηλά, για ν' αγναντέψω,
µηδέ βοδιών τρογύρα φαίνουνταν µηδέ κι ανθρώπων έργα,
καπνό µονάχα που ανηφόριζε ψηλά απ' τη γης θωρούµε.
 Κι είπα να πέψω απ' τους συντρόφους µου να παν µπροστά να µάθουν
σαν ποιοί θνητοί, ψωµί που γεύουνται, στα µέρη ετούτα ζούνε,
απ' τους δικούς µου δυο διαλέγοντας, µαζί τους κι έναν κράχτη.
Βγήκαν αυτοί και δρόµο πήρανε στρωτό' τα κάρα εκείθε
απ' τα ψηλά βουνά κατέβαζαν στην πολιτεία τα ξύλα.
 Στο κάστρο οµπρός κοπέλα αντάµωσαν, νερό που κουβαλούσε,
την κόρη την τρανή του Αντίφατου, του Λαιστρυγόνιου ρήγα.
Είχε σε µια πηγή ωριορέµατη κατέβει να γεµίσει,
στην Αρτακία, τι εκείθε ανάσερναν νερό να παν στην πόλη.
Κι αυτοί στάθηκαν και της µίλησαν και την αναρωτούσαν,
 ποιος είναι ο βασιλιάς στη χώρα τους και ποιοι 'ναι αυτοί που ορίζει.
Το ξακουσµένο, αψηλοτάβανο του κύρη της παλάτι
κείνη τους έδειξε' µα ως µπήκανε, θωρούνε µια γυναίκα
σαν του βουνού κορφή θεόρατη, κι αγριεύτηκε η καρδιά τους.
Κι αυτή απ' την αγορά τον άντρα της, τον ξακουστό Αντιφάτη,
 καλεί, που φτάνοντας µελέτησε τον άγριο χαλασµό τους·
τι αρπάζοντας τον ένα σύντροφο τον έφαγε στο γιόµα.
Κι ως οι άλλοι δυο στα πόδια το 'βαλαν και φτάσαν στα καράβια,
φωνή στο κάστρο εκείνος σήκωσε. Το κάλεσµα γρικώντας
άλλος αλλούθε πήραν οι άτροµοι και τρέχαν Λαιστρυγόνες,
 χιλιάδες, Γίγαντες θυµίζοντας, θνητούς ανθρώπους όχι'
και πέτρες, µόλις που ένας θ' άσκωνε θνητός, από τα βράχια
σφεντόνιζαν. Βαρύς ο πάταχος υψώθη στ' άρµενά µας
από τους άντρες που σκοτώνουνταν κι από τα πλοία που εσπάζαν
καµακωµένους τους εσήκωναν σαν ψάρια, να τους φάνε!
 Κι εγώ, την ώρα που τους σκότωναν µες στο βαθύ λιµιώνα,
το κοφτερό σπαθί ανασέρνοντας πλάι στο µερί µου, κόβω
απ' το δικό µου γαλαζόπλωρο καράβι τις πρυµάτσες,
και δίχως άργητα τους συντρόφους προστάζω να ριχτούνε
στα κουπιά πάνω, αν θα γλιτώναµε το χαλασµό' κι εκείνοι,
 απ' του χαµού το φόβο, ετίναζαν ψηλά τη θαλασσάρµη.
Καλότυχο το πλοίο µου ξέφυγε τα κρεµασµένα βράχια
κι ανοίχτηκε, µα τ' αποδέλοιπα µαζί εχαθήκαν όλα.
Κι ανοίξαµε πανιά και φύγαµε µε πικραµένα σπλάχνα,
εµείς γλιτώνοντας το θάνατο, χωρίς τους σύντροφούς µας.
 Σ' ένα νησί κατόπι εφτάσαµε, την Αία' κει πέρα η Κίρκη
ζούσε, θεά τρανή, ωριοπλέξουδη και µε ανθρωπίσιο λάλο,
η οµόσπλαχνη αδερφή του πίβουλου του Αιήτη, τι κι οι δυο τους
την Πέρση κάτεχαν για µάνα τους, του Ωκεανού την κόρη,
κι είχαν τον Ήλιο κύρη, στους θνητούς που διασκορπάει το φως του.
 Χωρίς φωνές κει πέρα αράξαµε το πλοίο µας στ' ακρογιάλι,
σε κόρφο σίγουρο' µας έδειχνε κάποιος θεός το δρόµο.
Κι ως όξω βγήκαµε, πλαγιάζαµε δυο µέρες και δυο νύχτες
κι από την έγνοια και τον κάµατο µας σπάραζαν τα σπλάχνα.
Μα ως ήρθε η τρίτη κι η ωριοπλέξουδη πρόβαλε Αυγή στην πλάση,

 το κοφτερό σπαθί µου αρπάζοντας και το κοντάρι, αφήνω
το άρµενο πίσω µου, σε ξάγναντο γοργά ν' ανέβω απάνω,
γη δουλεµένη µην αντίκριζα, φωνή µην άκουα κάποια.
Κι ως στάθηκα σε βίγλα απόγκρεµη ψηλά, για ν' αγναντέψω,
σαν να µου φάνη απ' την πλατύδροµη τη γη καπνός να βγαίνει,
 στης Κίρκης το παλάτι, ανάµεσα σε δάση και ρουµάνια.
Κι ως είδα τον καπνό το διάφωτο, για µια στιγµή στα φρένα
και στην ψυχή µου διαλογίστηκα να πάω να µάθω ατός µου'
κι αυτό µου εικάστη, ως διαλογιζόµουν, το πιο σωστό: να τρέξω
πιο πρώτα στο γοργό πλεούµενο και στο γιαλό, να δώσω
 να φάνε οι σύντροφοι, κι αργότερα να στείλω και να µάθω.
Ζύγωνα πια στο δρεπανόγυρτο πλεούµενο µας· ξάφνου
κάποιος θεός, που µε σπλαχνίστηκε στην τόσην ερηµιά µου,
πάνω στο δρόµο αψηλοκέρατο, τρανό µου στέλνει αλάφι.
Η πύρα του ήλιου το βασάνιζε, κι ως είχε πια βοσκήσει
 στο δάσο µέσα, κατηφόριζε να πιεί νερό στο ρέµα.
Κι ως πρόβαινε, στο ραχοκόκαλο, µεσοπλατίς, χτυπώντας'
το βρήκα, κι απ' την άλλη εδιάβηκε το χάλκινο κοντάρι'
στη σκόνη βογγόντας σωριάστηκε και πέταξε η ψυχή του.
Κι έσυρα εγώ, πατώντας πάνω του, το χάλκινο κοντάρι
 απ' την πληγή, και το παράτησα στο χώµα πλαγιασµένο.
Μετά κλαδιά µε βιάση ανάσπασα και λυγαριάς κλωνάρια,
κι ως τα 'πλεξα σκοινί, καλόστριφτο κι από τις δυο τις άκρες,
ως µιαν οργιά, τα πόδια του αγριµιού του φοβερού συδένω,
και κουβαλώντας το κατάσβερκα κινώ για το καράβι,
 απακουµπώντας στο κοντάρι µου' τέτοιου εστάθη αγρίµι,
µε το 'να χέρι απά στον ώµο µου να το κρατώ δεν ήταν.
Κι ως µπρος στο πλοίο το ξεφορτώθηκα, σιµώνω τους συντρόφους
και µε γλυκόλογα τους γκάρδιωνα, µιλώντας σ' εναν έναν:
,, Φίλοι, τρανή είναι αλήθεια η πίκρα µας, στον Κάτω Κόσµο ωστόσο
 δε θα βουλιάξουµε, της µοίρας µας πριχού σηµάνει η µέρα.
Οµπρός, φαγί, πιοτό όσο βρίσκεται στο γρήγορο καράβι,
να τρώµε ας µην ξεχνούµε, αδιάκοπα να µη µας δέρνει η πείνα."
Είπα, κι αυτοί µεµιάς συγκλίνοντας απ' το κεφάλι έβγαλαν,
εκεί στης άκαρπης της θάλασσας το ακρόγιαλο, τη σκέπη
 κι αποθαµάζουνταν, αντίκρυ τους θωρώντας τέτοιο αγρίµι.
Και σα φραθήκαν πια τα µάτια τους κοιτάζοντας το αλάφι,
νίψαν τα χέρια τους και σύνταζαν αρχοντικό τραπέζι.
Έτσι ως του ήλιου τα βασιλέµατα καθούµενοι όλη µέρα,
µε πλήθος κρέατα και µε ολόγλυκο κρασί φραινόµαστε όλοι.
 Και σύντας ο ήλιος πια βασίλεψε και πήραν τα σκοτάδια,
σε ύπνο απογείραµε, στο ακρόγιαλο της θάλασσας απάνω.
Κι η Αυγή σα φάνη η πουρνογέννητη και ροδοδαχτυλάτη,
όλους σε σύναξη τους κάλεσα κι αναµεσό τους είπα:
,, Και τόσα που τραβάτε, σύντροφοι, για ακούτε! Πούθε πέφτει η

 ανατολή, δεν ξέρει ουτ' ένας µας, και πούθε η δύση, φίλοι!
Πούθε προβάλλει ο γήλιος, στους θνητούς που διασκορπάει το φως του;
και πού βουτάει; Μα ελάτε γρήγορα µαζί να στοχαστούµε,
τώρα αν µας έρθει κάποια φώτιση' τι εγώ καµιά δε βρίσκω.
Στη βίγλα την ψηλή που ανέβηκα, σ' ένα νησί ριγµένοι

 είδα πως είµαστε, που απέραντα το τριγυρνούν πελάγη'
ψηλό δεν είναι' ακόµα ξέκρινα καπνό στη µέση κάπου,
που ανάµεσα από δάση ανέβαινε κι από πυκνά ρουµάνια.
Αυτά είπα, κι εκείνων εράγισε βαθιά η καρδιά στα στήθη,
τι του Αντιφάτη αναθυµήθηκαν του Λαιστρυγόνα τα έργα
 και του άγριου, ανθρωποφάγου Κύκλωπα, του πολυδυναµάρη'
και κίνησαν το θρήνο, κι έτρεχαν τα µάτια τους ποτάµι,
µα δίχως όφελος! Τι κέρδιζαν αλήθεια από τους θρήνους;
Και τότε παίρνω και τους συντρόφους τους αντρειωµένους όλους
στα δυο µοιράζω, και τους έβαλα και δυο αρχηγούς, σε τούτους
 εγώ να ορίζω, κι ο θεόµορφος Ευρύλοχος στους άλλους.
Σε κράνος χάλκινο ταράζουµε µε βιάση τους λαχνούς µας,
κι όπως του Ευρύλοχου του αντρόκαρδου πετάχτηκε όξω ο κλήρος,
κινούσε' είκοσι δυο ξοπίσω του σύντροφοι ακολουθούσαν
µε κλάµατα, και µας αφήνοντας σε βόγγους και σε θρήνους.
 Και βρήκαν σε βαθύ συλλάγκαδο της Κίρκης το παλάτι,
πετροπελεκητό, καλόφτιαστο, σε ξάγναντο χτισµένο.
Λύκοι βουνίσιοι το τριγύριζαν και λιόντες, που 'χε ατή της
γητέψει, δίνοντας τους βότανα φαρµακερά να φάνε.
Κι ουδέ που χίµιξαν απάνω τους, καθώς τους είδαν ξένους,

µον' τις µακριές ουρές χαρούµενα κουνώντας σηκώθηκαν.
Πως κάνουν γύρα στον αφέντη τους τρανές χαρές οι σκύλοι,
από τραπέζι ως φτάνει, ξέροντας καλούδια πως τους φέρνει,
όµοια κι οι λιόντες κι οι ατσαλόνυχοι τους κάναν λύκοι τότε'

τρανές χαρές, µα εκείνοι τρόµαξαν, τέτοια θεριά να ιδούνε.
 Στην ξώπορτα της ωριοπλέξουδης θεάς οµπρός σταθήκαν,
της Κίρκης, κι άκουαν που µε γάργαρη φωνή τραγούδαε µέσα,
µεγάλο ως ύφαινε κι αθάνατο πανί  και µη δεν είναι
όλα οι θεές που υφαίνουν όµορφα, ψιλά, χαριτωµένα;
Τότε ο τρανός Πολίτης κίνησε τα λόγια αναµεσό τους,
 ο πιο µου µπιστεµένος σύντροφος κι ο πιο που του 'χα αγάπη:
,, Κάποια γυναίκα πηγαινόρχεται στον αργαλειό της, φίλοι,
το µέγα, τραγουδώντας όµορφα, κι αντιδονεί το σπίτι 
θνητή, θεά, δεν ξέρω' γρήγορα µαζί ας φωνάξουµε όλοι!"
Σαν είπε τούτα, εκείνοι εφώναξαν µε δύναµη, κι η Κίρκη
 τις θύρες άνοιξε τις λιόφωτες µε βιάση, κι όπως βγήκε,
τους κάλεσε να µπουν ανήξεροι της ακλουθήξαν όλοι,
και µόνο ο Ευρύλοχος απόµεινε, τι οσµίστη κάποιο δόλο.
Κι ως τους συνέµπασε, τους έδωκε σκαµνιά, θρονιά να κάτσουν,
και σε κρασί απ' την Πράµνη ανάδευε µαζί τυρί ξυσµένο,
 µέλι ξανθό και κριθαράλευρο, και µέσα εκεί τους ρίχνει
κακά βοτάνια, την πατρίδα τους για πάντα να ξεχάσουν.
Κι ως τους το κέρασε και το άδειασαν, σε µια στιγµή τους δίνει
µε το ραβδί της, και τους έκλεισε στα χοιροµάντρια µέσα.
Χοίρου κορµί απόχτησαν όλοι τους, φωνή, κεφάλι, τρίχες,
 µόνο που κράτησαν αθόλωτο το νου τους, ως και πρώτα.
Κι εκεί που µαντρισµένοι εµύρουνταν, η Κίρκη, για να φάνε,
έριξε κράνα, πρινοβέλανα µπροστά τους και βαλάνια,
τι άλλη θροφή οι χαµοκοιτάµενοι δε συνηθούνε χοίροι.
Κι ο Ευρύλοχος τρεχάτος έφτασε στο µελανό καράβι,
 να πει τι απόγιναν οι σύντροφοι, το τι κακό τους βρήκε.
Βαρύς καηµός καθώς τον έπνιγε, µια λέξη καν να βγάλει
του κάκου πάλευε απ' το στόµα του' τα δάκρυα πληµµυρούσαν
τα δυο του µάτια, κι όλο του 'ρχόνταν σε θρήνο να ξεσπάσει.
Μα όπως ριχτήκαµε όλοι πάνω του ρωτώντας σαστισµένοι,
 Εκείνος το χαµό ανιστόρησε των άλλων µας συντρόφων:
,, Τρανέ Οδυσσέα, καθώς µας πρόσταξες, διαβήκαµε το δάσο,
και σε λαγκάδι αρχοντοπάλατο ξεκρίναµε µεγάλο,
πετροπελεκητό, καλόφτιαστο, σε ξάγναντο χτισµένο.
Εκεί στον αργαλειό της άκουσαν που ψιλοτραγουδούσε

κάποια θεά ή θνητή, και φώναξαν µε δύναµη, κι εκείνη
τις θύρες άνοιξε τις λιόφωτες µε βιάση, κι όπως βγήκε,
τους κάλεσε να µπουν ανήξεροι της ακλουθήξαν όλοι,
και µόνο εγώ, που δόλο οσµίζοµουν, απόµεινα ξοπίσω.
Κι όλοι µαζί γένηκαν άφαντοι, δε βγήκε πια κανένας,
 κι εγώ καθόµουν και τους πρόσµενα πολληώρα να φανούνε.
Είπε, κι εγώ το ασηµοκάρφωτο σπαθί στους ώµους πάνω,
το χάλκινο, το µέγα, επέρασα, και γύρα το δοξάρι,
κι είπα του Ευρύλοχου να πάρουµε µαζί την ίδια στράτα.
Μα εκείνος µου 'πιασε τα γόνατα και µε παρακαλιόταν
 και λόγια µου 'λεγε ανεµάρπαστα στα κλάµατα του µέσα:
,, Εδώ παράτα µε, αρχοντόθρεφτε, κει πέρα µη µε σέρνεις
αθέλητα µου' ουτ' ένα σύντροφο πια δε γυρίζεις πίσω,
κι ατός σου δε γυρνάς· µα ας φύγουµε καν µε τους άλλους τούτους
το γρηγορότερο' γλιτώνουµε την κακιάν ώρα ακόµα!"
 Είπε, κι εγώ γυρνώντας µίλησα κι απηλογιά του δίνω:
,, Εσύ να µείνεις τώρα, Ευρύλοχε, σε τούτο το ακρογιάλι
τρώγοντας, πίνοντας, στο µαύρο µας βαθύ καράβι δίπλα'
όµως εγώ θα πάω, δε γίνεται· βαριά µε σφίγγει ανάγκη.
Είπα, κι αφήκα πλοίο κι ακρόγιαλο και πήρα ν' ανεβαίνω'

 µα ως το λαγκάδι το άγιο εδιάβηκα και κόντευα να φτάσω
στης Κίρκης πια το αρχοντοπάλατο της πολυφαρµακούσας,
εκεί µου απάντηξε ο χρυσόραβδος Ερµής, καθώς στο σπίτι
σίµωνα πια, κι έµοιαζε νιούτσικο θνητό, τα µαγουλά του
µόλις που χνούδισαν, κι η νιότη του στην πιο γλυκιά της ώρα.

 Το χέρι µου 'σφιξε, µου µίλησε κι αυτά τα λόγια µου 'πε:
,, Για που τραβάς ξανά, βαριόµοιρε, στ' ακρόβουνα µονάχος,
του τόπου ακάτεχος; Οι επίλοιποι σύντροφοι σου στης Κίρκης
ως χοίροι κλειδωµένοι βρίσκουνται σε στεριές µάντρες µέσα.
Να τους γλιτώσεις µήπως έρχεσαι; Κι ατός σου δε διαγέρνεις
 ξοπίσω λέω' σε λίγο συντροφιά θα κάνεις µε τους άλλους!
Ωστόσο θέλω από τα βάσανα να σε γλιτώσω τούτα.
Να πάρε αυτό το καλοβότανο και κράτα το, στης Κίρκης
σα µπεις, να σκέπει το κεφάλι σου, κακηώρα να µη σε 'βρει.
Τις πονηριές της Κίρκης άκουσε µιαν άκρη ως άλλη τώρα:

Πιοτό θα σου ετοιµάσει, βάζοντας κακά βοτάνια µέσα,
µα κι έτσι εσένα δε θα πιάσουνε τα µάγια, δε θ' αφήσει
το καλοβότανο που σου 'δωκα' να σου τα πω όµως όλα:
Μόλις η Κίρκη πάρει το µακρύ ραβδί της και σε κρούσει,

γοργά το κοφτερό ξεγύµνωσε σπαθί από το µερί σου
 κι απά στην Κίρκη χίµα, ως να 'θελες να πάρεις τη ζωή της.
Κι αυτή θα φοβηθεί' σαν έπειτα σου πει να κοιµηθείτε,
πια της θεάς εσύ τον έρωτα µην τον αρνιέσαι, αν θέλεις
να λευτερώσει τους συντρόφους σου και να γνοιαστεί και σένα.
Μα τον τρανό των τρισµακάριστων ν' αµώσει πες της όρκο,
 πως δε θα βάλει πια άλλο τίποτε κακό για σε στο νου της,
να µη σου πάρει αντρεία και δύναµη, σα γυµνωθείς οµπρός της."
Αυτά είπε ο Αργοφονιάς' το βότανο µετά ανασπά απ' το χώµα,
κι όπως µου το 'δωκε, µου ξήγησε και ποια τα φυσικά του:
η ρίζα µελανιά, µα κάτασπρος ο ανθός του, σαν το γάλα'
 µώλυ οι θεοί το λένε' δύσκολο θνητός να το ανασπάσει
από τη γης, µονάχα αθάνατοι, τι αυτοί µπορούν τα πάντα.
Μετά για τον τρανό τον Όλυµπο κινούσε ο Ερµής να φύγει,
το δασωτό νησί διαβαίνοντας' κι εγώ τραβώ στης Κίρκης,
και χίλιες µύριες έγνοιες έδερναν, ως όδευα, το νου µου.
 Και στάθηκα στης ωριοπλέξουδης θεάς οµπρός τη θύρα,
και φώναξα' κι ευτύς, ακούγοντας εκείνη τη φωνή µου,
τις θύρες άνοιξε τις λιόφωτες µε βιάση κι όξω βγήκε
να µε καλέσει' της ακλούθηξα κι εγώ βαριά θλιµµένος'
και µ' έβαλε σε ασηµοκάρφωτο θρονί για να καθίσω,
 πανώριο, ξοµπλιαστό, µε κάτωθε προσκάµνι για τα πόδια.
Σε κούπα το πιοτό µου ετοίµασε να πιω µαλαµατένια,
και το βοτάνι µέσα µου 'ριξε, κακά στο νου λογιώντας.
Και σα µου το 'δωκε και το άδειασα, χωρίς να µε µαγέψει,
µε κρούει µε το ραβδί της κι έκραξε κι αυτά τα λόγια µου 'πε:
 ,, Τράβα και συ µε τους συντρόφους σου να κυλιστείς στη µάντρα!
Είπε, κι εγώ απ' τη µέση σέρνοντας το κοφτερό σπαθί µου,
στην Κίρκη εχίµιξα, σα να 'θελα να πάρω τη ζωή της.
Κι αυτή ξεφώνισε, και τρέχοντας τα γόνατα µου πιάνει
και λόγια µου 'λεγε ανεµάρπαστα στα κλάµατα της µέσα:
 ,,Ποιος είσαι; πούθε; Που η πατρίδα σου και που οι γονιοί σου εσένα;
Σαστίζω! Βότανα σε πότισα κακά και δε µαγεύτης!
Άλλος κανείς, κανείς δε γλίτωσε θνητός, τα βότανα µου
σαν ήπιε τούτα και του πέρασαν της δοντωσιάς το φράχτη·
όµως εσύ κρατάς αγήτευτη ψυχή στα στήθια µέσα.
 θα 'σαι ο Οδυσσέας ο πολυτάξιδος, το ξέρω! Ο χρυσοράβδης
Αργοφονιάς συχνά µου το 'λεγε πως απ' την Τροία γυρνώντας
σε µελανό, γοργό πλεούµενο θα 'ρθείς εδώ µια µέρα.
Μον' έλα, το σπαθί στη θήκη του για ξαναχώσε τώρα
κι ας ανεβούµε στο κλινάρι µου τον πόθο να χαρούµε,
 ο ένας του άλλου για να κερδίσουµε την πάσα εµπιστοσύνη.
Σαν είπε τούτα, εγώ γυρίζοντας απηλογιά της δίνω:
,, Κίρκη, πώς θέλεις καλοπρόθετος εγώ µαζί σου να 'µαι,
που τους συντρόφους µου κατάντησες γουρούνια στην αυλή σου,
και µένα µε κρατάς και κλώθοντας κακά στο νου σου θέλεις
 ν' ανέβω τώρα στο κλινάρι σου, στην κάµαρα σου να 'µπω,
κι ως γυµνωθώ, κι αντρεία και δύναµη να χάσω απ' τις γητειές σου;
Μα εγώ δε θ' ανεβώ στην κλίνη σου ποτέ µε θέληµα µου'
εξόν, θεά, κι αν το αποφάσιζες τρανό ν' αµώσεις όρκο,
πως δε θα βάλεις άλλο τίποτε στο νου κακό για µένα."
 Είπα, κι αυτή, καθώς της γύρευα, µεµιάς τον όρκο δίνει·
κι εγώ πια τότε, ως είδα κι άµωσε και τέλεψε τον όρκο,
στο πάγκαλο κλινάρι ανέβηκα της Κίρκης δίχως φόβο.
Την ώρα τούτη βάγιες τέσσερεις συγύριζαν το σπίτι'
τις είχε η Κίρκη στο παλάτι της να κάνουν τις δουλειές της,
 όλες ξωθιές, από ανεβάλλουσες και δάση γεννηµένες
κι από ποτάµια αγνά, στις θάλασσες που τρέχουν τα νερά τους.
Και πήρε η µια τους τώρα κι έστρωνε πα στα θρονιά φλοκάτες,
πανώριες, πορφυρές και κάτωθε λινόφαντα σεντόνια'
τις τάβλες γνοιάζουνταν η δεύτερη µπρος στα θρονιά να στήσει,

 από καθάριο ασήµι, κι έβαζε χρυσά κανίστρια πάνω'
η τρίτη τους κρασί µελόγλυκο συγκέρναε σε ασηµένιο
κροντήρι, και ποτήρια µοίραζε µαλαµατένια γύρω'
η τέταρτη νερό κουβάλησε, και κάτω από τριπόδι
τρανό φωτιά µεγάλη εκόρωσε. Σε λίγην ώρα επήρε

 να χλιαίνει το νερό' σαν έβρασε στο αστραφτερό µπακίρι,
µε κρύο γλυκά µου το συγκέρασε και στο λουτρό µε βάζει·
κι απ' το τρανό τριπόδι παίρνοντας, από κεφάλι κι ώµους
µε περεχούσεν, ως που ο κάµατος αφήκε το κορµί µου.
Κι ως πια µε απόλουσε και µε άλειψε µε µυρωµένο λάδι,

όµορφη πέρασε στους ώµους µου χλαµύδα και χιτώνα
και µ' έφερε σε ασηµοκάρφωτο θρονί για να καθίσω,
πανώριο, ξοµπλιαστό, µε κάτωθε προσκάµνι για τα πόδια.
Μια παρακόρη τότε τρέχοντας νερό σε στάµνα φέρνει,

χρυσή, πανώρια, κι από κάτω της ένα αργυρό λεγένι,
 για να πλυθώ, κι οµπρός µας έστησε στραφταλιστό τραπέζι.
Ψωµί κι η σεβαστή κελάρισσα µας κουβαλάει, και πλήθος
φαγιά απιθώνει, απ' ό,τι βρέθηκε καλό να µας φιλέψει.
Τελειώνοντας, να φάω µε κάλεσε, µα εγώ καρδιά δεν είχα'
µε άλλου το νου καθόµουν κι έτρεµα κακό µην έρθει κι άλλο.
 Κι η Κίρκη, ως µ' ένιωσε να κάθουµαι χωρίς ν' απλώνω χέρι
στα φαγητά, µονάχα ασήκωτη να µε πλακώνει θλίψη,
ήρθε κοντά µου κι άνεµάρπαστα µου συντυχαίνει λόγια:
,, Πες µου, Οδυσσέα, πώς έτσι κάθεσαι, µουγγός λες κι είσαι; κάτι
σου τρώει τα σωθικά' δεν άγγιξες φαγί, κρασί καθόλου.
 Μην κάποιον άλλο δόλο σκιάζεσαι; Πια τώρα δεν ταιριάζει
να 'χεις το φόβο µου, τι αµάλαγο πιο πριν µου πήρες όρκο.
Είπε, κι εγώ γυρνώντας µίλησα κι απηλογιά της δίνω:
,, Κίρκη, για πες, ποιανού που ακούγεται σωστός και δίκιος άντρας
του λέει ποτέ η καρδιά στο στόµα του φαγί, κρασί να βάλει,
 πριχού λυτρώσει τους συντρόφους του και τους ιδεί µπροστά του;
Όµως αν τώρα αλήθεια από καρδιάς να πιω, να φάω µε σπρώχνεις,
για λύτρωσε τους, µε τα µάτια µου να ιδώ τους συντρόφους µου."
Σαν είπα τούτα, η Κίρκη εκίνησε, περνώντας το παλάτι,
µε το ραβδί στο χέρι, κι άνοιξε τη χοιροµάντρα, κι όξω
 τους έβγαζε, και µοιάζαν όλοι τους µ' εννιά χρονώ θρεφτάρια.
Κι αντικριστά καθώς εστάθηκαν, εκείνη, αναµεσό τους
περνώντας, τον καθέναν άλειβε µε µπάλσαµο καινούργιο'
κι οι τρίχες πέφταν από πάνω τους, που απ' το καταραµένο
της τρανής Κίρκης µαγιοβότανο τους είχαν ξεφυτρώσει.
 Και πήραν όψη πάλι ανθρώπινη κι οµπρός σου τους θωρούσες
πιο νιους και πιο τρανούς και πιο όµορφους πολύ, παρ' ό,τι πρώτα.
Κι ευτύς µε γνώρισαν και µου 'σφιγγαν το χέρι, κι ως του θρήνου
µας έπνιξε ο καηµός, ολόγυρα το σπίτι αντιλαλούσε
βαριά απ' τους βόγγους, τόσο, που 'νιωσε κι η ίδια η θεά συµπόνια.
 Κι ήρθε η θεά η τρανή και στάθηκε κοντά µου τότε κι είπε:
,, Γιέ του Λαέρτη αρχοντογέννητε, πολύτεχνε Οδυσσέα,
τρέχα στο γρήγορο πλεούµενο και στο ακρογιάλι τώρα,
και πρώτα απ' όλα το καράβι σας όξω να βγει τραβάτε,
µετά το βιος και τ' άλλα σύνεργα σε σπήλια χώστε µέσα,

κι έτσι γοργά µε τους συντρόφους σου τους µπιστεµένους γύρνα."
Είπε, και σύγκλινε στα λόγια της η πέρφανη καρδιά µου'
και στο γοργό µας πλοίο σαν έφτασα και στο ακρογιάλι κάτω,
βρήκα στο γρήγορο καράβι µας τους γκαρδιακούς συντρόφους
να 'χουν για µας στηµένο σύθρηνο, να πληµµυρούν στο κλάµα.
 Απ' τη βοσκή ως γυρνούν στη µάντρα τους κοπαδιαστά οι γελάδες
χορτάτες, πως χιµούν ολόγυρα, να τις καλωσορίσουν
χοροπηδώντας τα µοσκάρια τους, και µέσα δεν κρατιούνται
στο βοϊδοµάντρι, µόνο αδιάκοπα µουγκρίζουν τριγυρνώντας
τις µάνες τους· παρόµοια βλέποντας και µένα εκείνοι οµπρός τους,
 χύθηκαν πάνω µου µε κλάµατα, και τους φαινόταν ίδιο
στην πατρική τους γη ως να γύρισαν και στης τραχιάς Ιθάκης
το κάστρο, εκεί που πρωταντίκρισαν το φως κι αναστηθήκαν
και τέτοια κλαίοντας ανεµάρπαστα µου συντυχαίναν λόγια:
,, Τόσο χαρήκαµε, αρχοντόγεννε, το γυρισµό σου, ως να 'ταν
 πια στην Ιθάκη να διαγέρναµε, στη γη την πατρική µας.
Μον' έλα, ιστόρα µας, πώς χάθηκαν οι επίλοιποι σύντροφοι;"
Είπαν, κι εγώ γλυκά τους µίλησα κι απηλογιά τους δίνω:
,, πιο πρώτα απ' όλα το καράβι µας να σύρουµε όξω να 'βγει,
µετά το βιος και τ' άλλα σύνεργα να κρύψουµε σε σπήλια'
 κι ατοί σας ακλουθάτε γρήγορα τ' αχνάρια µου, να δείτε
στης Κίρκης το παλάτι οι σύντροφοι πώς πίνουν και πώς τρώνε,
κι έχουν µπροστά τους όσα θα 'φταναν να τρώνε ακέριο χρόνο."
Είπα, κι ευτύς εκείνοι σύγκλιναν' ο Ευρύλοχος µονάχα
ν' ανακρατήσει πίσω επάλευε τους συντρόφους µας όλους,
 και κράζοντας τους ανεµάρπαστα κινούσε λόγια οµπρός τους:
,, Για που τραβούµε τώρα, δύστυχοι; Τον ίδιο το χαµό σας
ζητάτε;  στο παλάτι να 'ρθουµε της Κίρκης, που για χοίρους
για λύκους, για και λιόντες όλους µας θα κάνει δίχως άλλο,
θέµε, δε θέµε το παλάτι της το µέγα να φυλάµε.
 Τα ίδια µας έκανε κι ο Κύκλωπας, σαν ήρθαν στο µαντρί του
οι άλλοι συντρόφοι µας κι ο απότορµος µαζί τους Οδυσσέας.
Της αµυαλιάς του είναι το φταίξιµο που χάθηκαν κι εκείνοι!"
Στα λόγια ετούτα εγώ στοχάστηκα για µια στιγµή στα φρένα
να σύρω το σπαθί τ' ολόµακρο πλάι στο παχύ µερί µου

 και να τον κρούσω, το κεφάλι του να κυλιστεί στο χώµα,
που δικός µου ας ήταν άνθρωπος' ωστόσο µε κυκλώσαν
άλλος αλλούθε γύρα οι σύντροφοι πραγά αντισκόφτοντάς µε:

,, Ας τον αφήσουµε, αρχοντόγεννε, κι εσύ να θέλεις µόνο,
εδώ να µένει στο πλεούµενο, να του 'χει και την έγνοια·
 κι έµπα µπροστά, στο αρχοντοπάλατο να πάµε εµείς της Κίρκης."
Είπαν, κι αφήκαν πλοίο κι ακρόγιαλο και πήραν ν' ανεβαίνουν.
Μα δεν απόµεινε κι ο Ευρύλοχος στο βαθουλό καράβι,
µον' µας ακλούθηξε, τι ετρόµαξε τις άγριες µου φοβέρες.
Ωστόσο η Κίρκη στο παλάτι της τους άλλους µας συντρόφους
 καλά τους έλουσε, τους άλειψε µε µυρωµένο λάδι
και στο κορµί σγουρές τους φόρεσε χλαµύδες και χιτώνες.
Στο αρχονταρίκι τους πετύχαµε σε πλούσιο οµπρός τραπέζι'
κι ως ανταµώθηκαν κι αντίκρισαν ο ένας τον άλλο, αρχίσαν
θρήνους και γόσµατα' κι ολόγυρα το σπίτι αντιδονούσε.
 Κι ήρθε η τρανή θεά και στάθηκε κοντά µου τότε κι είπε:
,, Γιε του Λαέρτη αρχοντογέννητε, πολύτεχνε Οδυσσέα,
τους θρήνους τώρα παρατάτε τους· ατή µου το κατέχω
το πόσα εσύρατε στα πέλαγα τα ψαροθρόφα µέσα,
και πόσα στις στεριές οι αντίµαχοι σας έκαµαν τυράννια.
 Μα ελάτε, στο τραπέζι κάτσετε, ψωµί, κρασί χαρείτε,
ν' αντριγιωθεί η καρδιά στα στήθη σας και να σταθείτε ως πρώτα'
σαν τη στιγµή που πρωταφήνατε τη γη σας, την Ιθάκη
την κακοτράχαλη. Βαριόθυµοι, σκελετωµένοι τώρα
τους φοβερούς θυµάστε αδιάκοπα παραδαρµούς σας, µήτε
 χαρά η καρδιά σας νιώθει, τι έχετε πολλά τραβήξει αλήθεια!"
Έτσι µας µίλησε, κι η πέρφανη καρδιά µας τ' αποδέχτη.
Εκεί ευφραινόµαστε, ως που τέλεψεν ακέριος ένας χρόνος,
µε πλήθος κρέατα και µε ολόγλυκο κρασί την πάσα µέρα.
Μα απά στο γύρισµα, σαν κύλησαν πάλι οι εποχές του χρόνου,
 κι οι µήνες έτρεχαν και διάβαιναν µια µια οι περίσσιες µέρες,
όξω µε φώναξαν και µου 'λεγαν οι γκαρδιακοί συντρόφοι:
,, Καιρός να θυµηθείς, ανέµυαλε, τη γη την πατρική σου,
αν να γλιτώσεις γράφει η µοίρα σου και να διαγείρεις πίσω
στο αψηλοτάβανο παλάτι σου, στο πατρικό σου χώµα."
 Έτσι µου µίλησαν, κι η πέρφανη καρδιά µου τ' αποδέχτη.
Έτσι ως του ήλιου τα βασιλέµατα καθούµενοι όλη µέρα
µε πλήθος κρέατα και µε ολόγλυκο κρασί φραινόµαστε όλοι'
µα όντας ο γήλιος πια βασίλεψε και πήραν τα σκοτάδια,
οι άλλοι πλάγιασαν και κοιµήθηκαν στον ισκιερό αντρωνίτη,

 κι εγώ στης Κίρκης ανεβαίνοντας το πάγκαλο κλινάρι
πέφτω στα πόδια της, κι ως άκουγε, τα παρακάλια αρχίζω,
και κράζοντας την ανεµάρπαστα κινούσα λόγια οµπρός της:
,, Κίρκη, το λόγο τώρα τέλεψε, πα πια υ µου 'χες τάξει,
πως στην πατρίδα θα µας έστελνες· το λαχταρώ κι ατός µου,
 το λαχταρούν κι οι άλλοι µου σύντροφοι' την ώρα εσύ που λείπεις
µε τριγυρίζουν όλοι κλαίγοντας και τρων τα σωθικά µου."
Είπε, κι εκείνη ευτύς, η αρχόντισσα θεά, µου απηλογήθη:
,, Γιέ του Λαέρτη αρχοντογέννητε, πολύτεχνε Οδυσσέα,
κανένας λόγος πια να µένετε στο σπίτι µου άθελα σας·
 ανάγκη ωστόσο να τελέψετε µιαν άλλη στράτα πρώτα,
στης Περσεφόνης της ανήµερης και στου Άδη τα παλάτια,
χρησµό από την ψυχή να πάρετε του Τειρεσία, που µάντης
στη Θήβα ήταν τυφλός, µα η δύναµη κρατάει του νου του ακόµα'
τι η Περσεφόνη, και που πέθανε, τη γνώση δεν του πήρε,
 µονάχα αυτός να νιώθει' οι επίλοιποι διανεύουν σαν τους ίσκιους."
Στα λόγια της θεάς µου εράγισε βαθιά η καρδιά στα στήθη,
και στο κλινάρι της καθούµενος θρηνούσα· πια η ψυχή µου
δεν ήθελε να ζει, να χαίρεται το φως του ήλιου στόν κόσµο.
Μα σαν πια απόκαµα να µύρουµαι και να στρουφοκυλιούµαι,
 γυρνώντας στη θεά, την έκραξα κι αυτά της συντυχαίνω:
,, Κίρκη, και ποιος θ' ανέβει στο άρµενο, το δρόµο να µου δείξει;
Με το καράβι του δεν έφτασε κανείς στον Άδη ακόµα!"
Είπα, κι εκείνη ευτύς, η αρχόντισσα θεά, µου απηλογήθη:
,, Γιέ του Λαέρτη αρχοντογέννητε, πολύτεχνε Οδυσσέα,
 µην το γνοιαστείς αν στο πλεούµενο σου λείψει ο κυβερνήτης!
Μον' στήσε το κατάρτι κι άπλωσε τ' άσπρα πανιά και κάθου,
κι εκείνο απ' του Βοριά το φύσηµα µονάχο θ' αρµενίζει.
Μα σύντας πια µε το καράβι σου τον Ωκεανό περάσεις,
στη χέρσα ακρογια πια το πάναγνο της Περσεφόνης δάσο
 θα βρεις, γεµάτο λεύκες τρίψηλες κι ιτιές καρπορηµάχτρες.
Και σαν αράξεις το καράβι σου στο βαθιορεµατάρη
τον Ωκεανό, στόν Άδη κίνησε να πας το µουχλιασµένο.
Χύνουνται εκεί ο Πυριφλεγέθοντας κι ο Κωκυτός, που βγαίνει
από τη Στύγα, στον Αχέροντα' τα δυο ποτάµια σµίγουν
 λίγο πιο πάνω τα βροντόλαλα' στη µέση κι ένας βράχος.
Κει πέρα φτάνοντας, αντρόκαρδε, καθώς σου ορίζω τώρα,
λάκκο ως µια πήχη πάρε κι άνοιξε του µάκρους και του φάρδους,
και πρόσφερε χοές στα χείλη του στους πεθαµένους όλους'
πρώτα µελόγαλα και δεύτερα κρασί γλυκό να χύσεις,
 νερό στο τέλος, και πασπάλισε κριθάλευρο από πάνω.
Και κάνε στων νεκρών παράκληση τ' ανέψυχα κεφάλια,
και τάξε, στην Ιθάκη φτάνοντας την πιο τρανή σου στέρφα
γελάδα να τους σφάξεις, καιγοντας µαζί περίσσια δώρα.
Του Τειρεσία να τάξεις ξέχωρα κριγιό, γι' αυτόν µονάχα,

 µαύρο, κατάµαυρο, το πιο όµορφο στα ζωντανά σου µέσα.
Κι ως στων νεκρών των πολυδόξαστων δεηθείς τα πλήθη πρώτα,
µια προβατίνα σφάξε ολόµαυρη κι έναν κριγιό, στα σκότη
γυρνώντας τα' µα εσύ τα µάτια σου πέρα µεριά να στρέψεις,
στου ποταµού µαθές τα ρέµατα· σε λίγο θ' αντικρίσεις
 πλήθος ψυχές νεκρών που εχάθηκαν να φτάνουν µαζεµένες.
Πρόσταξε τότε τους συντρόφους σου να γδάρουν τα σφαγάρια,
που θα κοιτώνται απ' τον ανέσπλαχνο χαλκό θανατωµένα,
και να τα κάψουν, και παράκληση στους δυο θεούς να υψώσουν,
στην Περσεφόνη την ανήµερη και στον τρανό τον Άδη.
 Και συ καθούµενος ανάσυρε το κοφτερό απ' τη µέση
σπαθί, και των νεκρών τ' ανέψυχα κεφάλια µην αφήνεις'
κοντά στο γαίµα, πριν απόκριση σου δώσει ο Τειρεσίας.
Σε µια στιγµή το µάντη να 'ρχεται, ρηγάρχη, θ' αντικρίσεις,
που θα σου πει ποιος θα 'ναι ο δρόµος σου, της στράτας σου το µάκρος,
 και πώς τα ψαροθρόφα πέλαγα περνώντας θα διαγείρεις."
Τέτοια τη νύχτα εκείνη µου 'λεγε, κι ως πρόβαλε σε λίγο
η Αυγή η χρυσόθρονη, µου φόρεσε χλαµύδα και χιτώνα,
κι ατή της η ξωθιά χιονόθωρο µακρύ µαντί φορούσε,
ψιλό, χαριτωµένο, κι έβαλε στη µέση της ζωνάρι
 ώριο, χρυσό, και στο κεφάλι της απάνω µια µαντίλα.
Κι εγώ τις κάµαρες διαβαίνοντας τους συντρόφους µου σµίγω,
και µε γλυκόλογα τους γκάρδιωνα µιλώντας σ' έναν έναν:
,, πια µην κοιµάστε στον ολόγλυκο παραδοµένοι γύπνο,
κι η σεβαστή θεά µου αρµήνεψε το δρόµο  µόνο πάµε!"
 Έτσι τους µίλησα κι η πέρφανη καρδιά τους τ' αποδέχτη.
Μήτε και δώθε πήρα ανέβλαβους τους συντρόφους µου ωστόσο'
κάποιος Ελπήνορας, πιο νιούτσικος απ' όλους, που µεγάλη
δεν είχε δείξει αντρεία στον πόλεµο κι ουδ έκοβεν ο νους του,
τούτος δροσιά ζητώντας, τράβηξε, βαρύς απ' το µεθύσι,

 να ξαπλωθεί µακριά απ' τους συντρόφους ψηλά στο ανώι της Κίρκης.
Ξάφνου, ως έφευγαν οι άλλοι, αγρίκησε φωνές και ποδολάτι,
κι ορθός πετάχτη' µα λησµόνησε στου νου την παραζάλη
την αψηλήν οπούθε ανέβηκε να κατεβεί τη σκάλα,
κι απ' τη σκεπή γραµµή γκρεµίστηκε, κι ως βγήκε απ' τα σφοντύλια
 κι έσπασε ο σβέρκος του, κατέβηκε στον Άδη κι η ψυχή του.
Κι ως µαζεύτηκαν οι άλλοι, εκίνησα τα λόγια και τους είπα:
,, θα λέτε τώρα για τα σπίτια µας, τη γη την πατρική µας
κινάµε' ωστόσο µας αρµήνεψε µιαν άλλη στράτα η Κίρκη,
στης Περσεφόνης της ανήµερης και στου Άδη τα παλάτια,
 χρησµό από την ψυχή να πάρουµε του Τειρεσία του µάντη."
Αυτά είπα, κι εκείνων εράγισε βαθιά η καρδιά στα στήθη,
και κάθισαν στη γη και γόζουνταν, τραβώντας τα µα πια τους,
µα δίχως όφελος  τι κέρδιζαν αλήθεια από τους θρήνους;
Κι ως για το ακρόγιαλο κινούσαµε και το γοργό καράβι

 βαριά θλιµµένοι, και τα µάτια µας πληµµύριζαν στο κλάµα,
έτρεξε η Κίρκη προσπερνώντας µας, και δίπλα στο άρµενο µας
έδεσε, δίχως να τη νιώσουµε, τη µαύρη προβατίνα
και τον κριγιό. Θνητός ποιος δύνεται να ιδεί θεό να φτάνει,
για και να φεύγει, µε τα µάτια του, χωρίς να θέλει εκείνος;

Οµήρου Οδύσσεια  λ
Μετάφραση Ν. Καζαντζάκη  Ι. Κακριδή


Σαν κατεβήκαµε στη θάλασσα και στο πλεούµενο µας,
σύραµε πρώτα το πλεούµενο στο θείο το κύµα µέσα
και στήσαµε κατάρτι κι άρµενα στο µελανό καράβι'
τα πρόβατα µετά φορτώσαµε και µπήκαµε κι ατοί µας
 βαριά θλιµµένοι, και τα µάτια µας πληµµύριζαν στο κλάµα.
Ξοπίσω από το γαλαζόπλωρο καράβι πρίµο αγέρι,
σταλµένο από την ωριοπλέξουδη, την ανθρωπολαλούσα
θεά, την άγρια Κίρκη, σύντροφος καλός µας προβοδούσε.
Κι ως τ' άρµενα του πλοίου συντάξαµε, καθόµασταν, τι εκείνο
 καλά το κυβερνούσαν ο άνεµος κι ο τιµονιέρης µόνο,
κι οληµερίς πελαγοδρόµιζε µε τα πανιά γεµάτα.
Κι ως πήρε ο γήλιος και βασίλεψε κι ίσκιωσαν όλοι οι δρόµοι,
έφτασε πια στου βαθιορέµατου του Ωκεανού την άκρα.
Των Κιµµερίων η χώρα βρίσκεται κει πέρα και το κάστρο,
 συντυλιγµένα µες σε σύγνεφο κι αντάρα' δεν τους βλέπει
ο Ήλιος ποτέ ο φωτοπερίχυτος µε τις λαµπρές του αχτίδες,
µηδέ σαν παίρνει τον ανήφορο προς τ' αστεράτα ουράνια,
µηδέ σα στρέφει απ' τά µεσούρανα στης γης ξανά τα µέρη,
µον' νύχτα φοβερή στους άµοιρους θνητούς απλώνει πάντα.
 Καθίζουµε στον άµµο το άρµενο, κι ως βγάλαµε από µέσα
τα πρόβατα, το δρόµο πήραµε στον Ωκεανό από δίπλα,
ως που στο µέρος πια βρεθήκαµε που 'χε αρµηνέψει η Κίρκη.
Κει πέρα κράτησαν ο Ευρύλοχος κι ο Περιµήδης µπρος µου
τα δυο σφαχτά' κι εγώ ανασέρνοντας το κοφτερό σπαθί µου
 λάκκο ως µια πήχη πήρα κι άνοιξα του µάκρους και του φάρδους.
και πρόσφερα χοές στα χείλη του στους πεθαµένους όλους'
πρώτα µελόγαλα τους έχυσα, κρασί γλυκό κατόπι,
νερό στο τέλος, και πασπάλιζα κριθάλευρο από πάνω'
και δεόµουν στων νεκρών τ' ανέψυχα κεφάλια, τάζοντας τους,
 αν στην Ιθάκη πίσω διάγερνα, την πιο τρανή µου στέρφα
γελάδα να τους σφάξω, καίγοντας µαζί περίσσια δώρα.
Κι ένα κριάρι τάζω ξέχωρα στον Τειρεσία να σφάξω,
µαύρο, κατάµαυρο, το πιο όµορφο στα ζωντανά µου µέσα.
Τα παρακάλια πια σαν τέλεψα και τα ταξίµατα µου
 στα πλήθη των νεκρών, τα πρόβατα στο λάκκο σφάζω απάνω,
κι ως έτρεχε το µαύρο γαίµα τους, από τα σκότη κάτω
βγήκαν ψυχές νεκρών αρίφνητες και µαζωχτήκαν γύρα:
Άγουροι, νιόπαντρες και γέροντες χιλιοβασανισµένοι,
κόρες γλυκές, όλο παράπονο που σβήσαν στον ανθό τους,
 και πλήθος άντρες, µε χαλκόβαρα κοντάρια χτυπηµένοι,
που έπεσαν σε πολέµους, κι άρµατα µατόβρεχτα κρατούσαν.
Κι άλλος αλλούθε πήραν κι έζωναν το λάκκο µε περίσσιον
άγριον αχό, που εµένα ολόχλωµος µε περεχούσε τρόµος.
Πρόσταξα τότε τους συντρόφους µου να γδάρουν τα σφαγάρια,
 που εκοίτουνταν απ' τον ανέσπλαχνο χαλκό θανατωµένα,
και να τα κάψουν, και παράκληση στους δυο θεούς να υψώσουν,
στην Περσεφόνη την ανήµερη και στον τρανό τον Άδη.
Κι εγώ, καθούµενος, ανάσυρα το κοφτερό απ' τη µέση
σπαθί, και των νεκρών δεν άφηνα τ' ανέψυχα κεφάλια
 κοντά στο γαίµα, πριν απόκριση µου δώσει ο Τειρεσίας.
Πρώτη έφτασε η ψυχή του Ελπήνορα, του συντρόφου µου' ακόµα
δεν ήταν κάτω απ' την πλατύδροµη, η τη γη µαθές θαµµένος
το είχαµε αφήσει το κουφάρι του στης Κίρκης το παλάτι
άκλαφτο κι άθαφτο  µας έσφιγγαν µεγάλες έγνοιες άλλες!
 Κι όπως τον είδα, τον συµπόνεσα, τα κλάµατα µε πήραν,
και κράζοντας τον ανεµάρπαστα του συντυχαίνω λόγια:
,, Στο ανήλιαγο σκοτάδι, Ελπήνορα, πώς ήρθες; πώς κατέβης
πεζός εσύ πιο πριν απ' τ' άρµενο που µ' έφερε εδώ πέρα;"
Σαν είπα τούτα, εκείνος βόγγηξε κι αυτά µου απηλογήθη:
 ,, Γιέ του Λαέρτη αρχοντογέννητε, πολύτεχνε Οδυσσέα,
θεού βουλή κακιά µε αφάνισε και το κρασί το πλήθιο!
Στης Κίρκης το παλάτι ως πλάγιαζα, δεν πέρασε απ' το νου µου
την αψηλήν οπούθε ανέβηκα να κατεβώ τη σκάλα,
κι απ' τη σκεπή γραµµή γκρεµίστηκα, κι ως βγήκε απ' τα σφοντύλια
 κι έσπασε ο σβέρκος µου, κατέβηκε στον Άδη κι η ψυχή µου.
Μα σε ξορκίζω σε όσους άφηκες δικούς κι εδώ δεν είναι 
το ταίρι σου και τον πατέρα σου, που σ' έχει αναστηµένο,
και τον Τηλέµαχο, στο σπίτι σου µοναχογιό που άφηκες:
το ξέρω, σα γυρνάς, αφήνοντας εδώ τον Κάτω Κόσµο,
 στην Αία ξανά το καλοκάµωτο καράβι σου θ' αράξεις.
Εκεί φτασµένος θέλω, ρήγα µου, να θυµηθείς και µένα'
άκλαφτο κι άθαφτο, αψηφώντας µε, µη φύγεις και µε αφήσεις,
απ' αφορµή δικιά µου οι αθάνατοι µην οργιστούν µαζί σου
µονάχα κάψε µε µε τ' άρµατα που ήταν δικά µου, ως ζούσα,
 κι εκεί, στο ακρόγιαλο της θάλασσας, µνηµούρι ασκώσετέ µου
του δύστυχου, που κι οι µελλούµενες γενιές να µου θυµούνται.
Κι ως τούτα πια τελέψεις, κάρφωσε κι ένα κουπί στο µνήµα,
αυτό που ζώντας είχα κι έλαµνα µαζί µε τους συντρόφους."
Είπε, κι εγώ γυρνώντας µίλησα κι απηλογιά του δίνω:
 ,, Όλα όσα γύρεψες, βαριόµοιρε, θα κάµω απ' άκρη ως άκρη."
Τέτοιες κουβέντες συναλλάζαµε λυπητερές οι δυο µας,
στο γαίµα δίπλα εγώ καθούµενος µε το σπαθί στο χέρι,
κι ο γίσκιος πέρα του συντρόφου µου, να λέει, να µη σωπαίνει.
Kι ήρθε η ψυχή της δόλιας µάνας µου µπροστά µου, της Αντίκλειας,
 της κόρης του αντρειωµένου Αυτόλυκου, που εγώ την είχα αφήσει
να ζει, στην άγια Τροία σα µίσευα, και τώρα είχε πεθάνει.
Κι όπως την εϊδα, µου 'ρθαν κλάµατα, την πόνεσε η καρδιά µου,
µα δεν την άφηνα, κι ας έτρωγε τα σωθικά µου ο πόνος,
κοντά στο γαίµα, πριν απόκριση µου δώσει ο Τειρεσίας.
 Να κ' η ψυχή σε λίγο που 'φτασε χρυσό ραβδί κρατώντας
του Τειρεσία, κι ευτύς µε γνώρισε κι αυτά τα λόγια µου 'πε:
,, Γιέ του Λαέρτη αρχοντογέννητε, πολύτεχνε Οδυσσέα,
το φως του ήλιου γιατί, τρισάµοιρε, παράτησες, για να 'ρθεις
να ιδείς τον τόπο αυτό τον άχαρο και τους νεκρούς; Τραβήξου
 τώρα απ' το λάκκο κι αναµέρισε το κοφτερό σπαθί σου,
να πιω απ' το γαίµα τούτο, αψεύτιστη µετά να δώσω ορµήνια."
Είπε, κι εγώ το ασηµοκάρφωτο θηκάρωσα σπαθί µου
κι αποτραβήχτηκα σα ρούφηξε το µαύρο γαίµα εκείνος,
ο µάντης ο άψεγος, µου µίλησε κι αυτά τα λόγια µου 'πε:
 ,, Τρανέ Οδυσσέα, στην πολυπόθητη ζητάς να στρέψεις γη σου,
µα στέκει ένας θεός στο δρόµο σου' θαρρώ πως δε γλιτώνεις
του Κοσµοσείστη, που στα φρένα του θυµό για σένα κλείνει,
τι σου 'χει µάνητα που ετύφλωσες τον ακριβό το γιο του.
Μα κι έτσι, µε τα χίλια βάσανα, θα φτάνατε, µονάχα
 ν' ανακρατούσες τους συντρόφους σου, κι ατός σου να κρατιόσουν,
µόλις το πλοίο το καλοκάµωτο στης Θρινακίας αράξεις
µια µέρα το νησί, ξεφεύγοντας τα γεράνια πελάγη,
και βρείτε εκεί τ' αρνιά τα ολόπαχα να βόσκουν και τα βόδια
του Γήλιου, που τα πάντα πάνωθε θωρεί κι ακούει τα πάντα.
 Χέρι σ' αυτά αν δε βάλεις έχοντας το γυρισµό στο νου σου,
µπορείτε µε τα χίλια βάσανα να' ρθείτε στην Ιθάκη.
Μα αν βάλεις χέρι, τότε χάθηκες και συ και το καράβι
κι οι σύντροφοι σου, αυτή είν' η ορµήνια µου. Και συ να ξεγλιτώσεις,
θα φτάσεις πίσω δίχως συντρόφους, αργά, συφοριασµένος,
 σε άρµενο ξένο, και στο σπίτι σου θα βρεις τυράννια κι άλλα,
άντρες αράθυµους, το ταίρι σου το ισόθεο που γυρεύουν
και τάζουν περισσά χαρίσµατα, το βιος σου τρώνε ωστόσο.
Μα εσύ θα γδικιωθείς διαγέρνοντας τις αδικίες τους όλες.
Κι ως τους µνηστήρες στο παλάτι σου µε κοφτερό σκοτώσεις

χαλκό, µε δόλο ξεπλανώντας τους για κι ανοιχτά, το δρόµο
πάρε µετά, κουπί καλάρµοστο στο χέρι σου κρατώντας,
σε ανθρώπους ως να φτάσεις, θάλασσα που δεν κατέχουν τι είναι,
κι ουδέ ποτέ µε αλάτι αρτίζουνε τα φαγητά που τρώνε,
κι ουδέ καράβια αλικοµάγουλα ποτέ αγνάντεψαν, µήτε
 κουπιά καλάρµοστα, που ως φτερούγες δροµίζουν τα καράβια.
Σου λέω και το σηµάδι ξάστερα και θα το δεις κι ατός σου:
Σα σε ανταµώσει εκεί στη στράτα σου κανένας πεζολάτης
και λιχνιστήρι πει στον ώµο σου πως κουβαλάς τον ώριο,
στο χώµα τότε το καλάρµοστο να µπήξεις λέω κουπί σου,
 κι αφού θυσίες προσφέρεις πάγκαλες στο ρήγα Ποσειδώνα,
κριάρι και κάπρι λατάρικο και ταύρο σφάζοντας του,
γύρισε πίσω στην πατρίδα σου, και πρόσφερε θυσίες
µεγάλες στους θεούς, που αθάνατοι τα ουράνια πλάτη ορίζουν,
σε όλους γραµµή. Κι ακόµα ο θάνατος γλυκός, γαλήνιος θα 'ρθει
 να σε 'βρει αλάργα από τη θάλασσα, τα µάτια να σου κλείσει
µες σε βαθιά καλά γεράµατα' κι ολόγυρα οι λαοί σου
θα ζουν χαιράµενοι. Τον άκουσες τον άψευτό µου λόγο!"
Είπε, κι εγώ γυρνώντας µίλησα κι απηλογιά του δίνω:
,, Τούτα οι θεοί θαρρώ πως τα 'κλωσαν ατοί τους, Τειρεσία.
 Μον' έλα τώρα, δώσε απόκριση και την αλήθεια πες µου:
Μπροστά µου την ψυχή της µάνας µου θωρώ της πεθαµένης'
κοντά στο γαίµα κάθεται άλαλη, κι ουδέ βαστάει τα µάτια
στο γιο της να στυλώσει αντίκρυ του και να του κουβεντιάσει.
Θέλω, τρανέ, να ξέρω αν γίνεται ποιος είµαι να γνωρίσει."
 Είπα, κι αυτός γυρνώντας µίλησε κι απηλογιά µου δίνει:
,, ∆ε θα 'ναι δύσκολος ο λόγος µου και θα τον καταλάβεις:
απ' τους νεκρούς που πήρε ο θάνατος όποιον αφήνεις τώρα
το γαίµα να ζυγώνει, αψεύτιστο το λόγο του θ' ακούσεις'
κι όποιον δε θες, αυτός γυρίζοντας θα φεύγει πίσω πάλε."
 Αυτά είπεν η ψυχή και κίνησε στον Άδη να διαγείρει
του Τειρεσία, σαν πια µου απόσωσε της µοίρας τα γραµµένα.
Μα εγώ κει πέρα αµετασάλευτος καθόµουν, κι ήρθε τότε
κι ήπιε απ' το µαύρο γαίµα η µάνα µου' µεµιάς νογάει ποιος ήµουν,
και µες στα κλάµατα ανεµάρπαστα µου συντυχαίνει λόγια:
 ,, πώς φτάνεις ζωντανός στ' ανήλιαγα σκοτάδια κάτω, γιε µου;
Στους ζωντανούς είναι ανηµπόρετο να τ' αντικρίζουν τούτα'
τι αναµεσά µας άγρια ρέµατα, τρανά κυλούν ποτάµια,
και πρώτα ο Ωκεανός' δε γίνεται να τον διαβεί κανένας
πεζός, εξόν αν καλοκάµωτο του βρίσκεται καράβι.
 Αλήθεια, χρόνια αφού παράδεφες, από την Τροία µη φτάνεις
µε το άρµενο σου και τους συντρόφους, κι ακόµα στην Ιθάκη
δεν έχεις έρθει; Τη γυναίκα σου στο σπίτι σου δεν είδες;"
Είπε, κι εγώ γυρνώντας µίλησα κι απηλογιά της δίνω:
,, Η ανάγκη, µάνα, µε κατέβασε στον Κάτω Κόσµο τώρα,
 χρησµό µαθές να πάρω απ' την ψυχή του Τειρεσία του µάντη.
∆εν έχω ακόµα την αργίτισσα ζυγώσει χώρα, µήτε
τη γη µας πάτησα' σε ατέλειωτα τυράννια παραδέρνω
απ' τη στιγµή που πρωτακλούθηξα το θείον υγιό του Ατρέα
πέρα στην Τροία την καλοφόραδη, τους Τρώες να πολεµήσω.
 Μον' έλα τώρα, δώσ' µου απόκριση και την αλήθεια πες µου:
Ποια µοίρα τάχα κάτω σ' έριξε φαρµακερού θανάτου;
Μήπως αρρώστια ήταν που χρόνισε; µην η Άρτεµη η δοξεύτρα
µε απόνετες σαγίτες σου 'ριξε και πήρε τη ζωή σου;
Και πες µου ακόµα για τον κύρη µου και για το γιο που αφήκα:
 αυτοί κρατούν το βασιλίκι µου, για κάποιος απ' τους άλλους
τ' ορίζει τώρα, λογαριάζοντας πια εγώ πως δε γυρίζω;
Ακόµα πες µου για το ταίρι µου, ποια η γνώµη, ποιος ο νους της;
Με τον υγιό µας τάχα µένοντας το βιος µου διαφεντεύει,
για άλλος την πήρε κιόλα ανάµεσα στους πιο τρανούς Αργίτες;"
 Στα λόγια τούτα µου αποκρίθηκεν η σεβαστή µου η µάνα:
,, Και βέβαια εκείνη πάντα βρίσκεται στο σπίτι σου κλεισµένη
και κάνει υποµονή, κι αγλύκαντες µια µια ν' αποδιαβαίνουν
θωρεί τις νύχτες και τις µέρες της, στα δάκρυα βουτηγµένη.
Το βασιλίκι σου δεν τ' άρπαξε κανένας' τα µετόχια
 τα ορίζει ανέγνοιος ο Τηλέµαχος, και στα τραπέζια παίρνει
τα µερτικά που πρέπει ο κύβερνος κι ο κρισολόγος να 'χει'
γιατί όλοι τον καλνούν. Ο κύρης σου στο χτήµα του ξωµένει'
η χώρα δεν τον βλέπει. Του 'λειψαν, για να 'χει να πλαγιάζει,
πια τα σκεπάσµατα τα λιόφωτα κι οι στρώσες κι οι φλοκάτες.
 Σα χειµωνιάζει, µέσα κλείνεται και πέφτει µε τους δούλους
στη γης, στο τζάκι πλάι, παλιόρουχα φορώντας' και σα µπαίνει
το καλοκαίρι ως το χινόπωρο το καρπερό, πλαγιάζει
όπου τυχόν βρεθεί στο χτήµα του, στων αµπελιών τους όχτους,
στο χώµα κάτω φύλλα απλώνοντας για στρώση, και θλιµµένος

κοίτεται εκεί, κι ο πόνος άµετρος στα φρένα του θεριεύει,
που δε γυρνάς, και τα γεράµατα βαριά τον τυραννούνε.
Κι ατή µου εγώ για τούτο χάθηκα και βρέθηκα στον Άδη'
δεν ήρθε η ∆οξαρούσα σπίτι µας η καλοσηµαδεύτρα
να πάρει τη ζωή µου ρίχνοντας µε απόνετες σαγίτες'
 κι ουδέ κι αρρώστια µε κρεβάτωσε, που το κορµί του ανθρώπου
σιγά σιγά το λιώνει ανέσπλαχνα και τη ζωή του παίρνει'
µόνο ο καηµός για σε κι η ορµήνια σου και τα καλά σου λόγια,
που µου 'χαν λείψει, τη µελόγλυκια ζωή µου θανάτωσαν."
Σαν είπε τούτα, εγώ στοχάστηκα βαθιά µου, στην αγκάλη
 να πάρω την ψυχή της µάνας µου, νεκρή που οµπρός µου εθώρουν.
Τρεις χύθηκα φορές, απάνω µου ποθώντας να τη σφίξω,
και τρεις φορές µες απ' τα χέρια µου σαν όνειρο, σαν ίσκιος
µου πέταξε' κι εγώ, ως έθέριευε φαρµάκι η πίκρα εντός µου,
την έκραξα και µε ανεµάρπαστα της συντυχαίνω λόγια:
 ,, Γιατί δε στέκεις τώρα, µάνα µου, που θέλω να σε πιάσω,
και µες στον Άδη που βρεθήκαµε να σφιχταγκαλιαστούµε,
να βρούµε στο πικρό το σύθρηνο χαρά και παρηγοριά;
Η Περσεφόνη µήπως σ' έπλασε κι είσαι αγερένιος ίσκιος,
κι εδώ σε στέλνει, ακόµα πιότερο να κλαίω και να χτυπιέµαι;"
 Στα λόγια τούτα µου αποκρίθηκεν η σεβαστή µου η µάνα:
,, Αλί, παιδί µου, ο πιο τρισάµοιρος µες στους ανθρώπους όλους,
η Περσεφόνη δε σε γέλασε, του γιου του Κρόνου η κόρη,
µονάχα τούτη η µοίρα εγράφτηκε του ανθρώπου που πεθαίνει:
Τα νεύρα δεν κρατούν τις σάρκες του κι ουδέ τα κόκαλα του'
 µον' όταν η ζωή τα κόκαλα πια παρατήσει τ' άσπρα,
όλα απ' την άγρια ορµή δαµάζουνται της λαµπαδούσας φλόγας,
και µοναχά η ψυχή σαν όνειρο πετώντας φτερουγίζει.
Τώρα στο φως µιαν ώρα αρχύτερα κοίτα ν' ανέβεις, όµως
για ιδές κι' αυτά πιο πρίν, στο ταίρι σου για να τα λες µια µέρα."
 Αυτά τα λόγια ως συναλλάζαµε, µε ζύγωναν γυναίκες
ξεσηκωµένες απ' τη ρήγισσα Την Περσεφόνη πλήθος,
των πιο τρανών ηρώων συγκόρµισσες και θυγατέρες όλες.
Καθώς στο µαύρο γαίµα ολόγυρα κοπάδι εµαζωχτήκαν,
αναρωτιόµουν πως θα δύνοµουν µια µια να τις ρωτήσω.
 Και τούτη η πιο καλή µου εικάστηκε βουλή στο λογισµό µου'
απ' το παχύ µερί τ' ολόµακρο ξεγύµνωσα σπαθί µου,
κι από το µαύρο γαίµα όλες µαζί δεν άφηνα να πιούνε.
Κι όπως εκείνες πήραν κι έρχουνταν η µια στην άλλη πίσω,
γραµµή ρωτούσα για τη φύτρα τους, κι αυτές µου αποκρινόνταν
 Εκεί είδα εγώ την αρχοντόσογη Τυρώ να φτάνει πρώτη,
κι έλεγε κόρη του αψεγάδιαστου του Σαλµωνέα πως ήταν
την είχεν ο Κρηθέας γυναίκα του, του Αιόλου ο γιος, µα πρώτα
αυτή έναν ποταµό ερωτεύτηκε, το θείο τον Ενιπέα,
τον ποταµό που τα οµορφότερα νερά στη γης σκορπίζει,
 γι' αυτό συχνά κι εκείνη πήγαινε στα πάγκαλα νερά του.
Τούτου την όψη ο σαλευτής της γης, ο Κοσµοσείστης, πήρε
και πλάγιασε, στου βαθιοστρόβιλου του πόταµου το στόµα,
µαζί της' κύµα τους περίζωσε καµπουρωτό, γεράνιο,
σαν ορός, το θεό σκεπάζοντας και τη θνητή γυναίκα.
 Τη ζώνη εκεί ο θεός της Ιλυσί της παρθενίας και µ' ύπνο
την περεχύνει, κι ως εχάρηκε µαζί της την αγάπη,
σφίγγει το χέρι της, της µίλησε κι αυτά της λέει τα λόγια:
,, Χάρου, γυναίκα, την αγάπη µου! Στο γύρισµα του χρόνου
γιους διαλεχτούς θα κάµεις' ο έρωτας ποτέ των αθανάτων
 δεν πάει χαµένος' µόνο γνοιάζου τους και µικρανάθρεψέ τους.
Τώρα στο σπίτι τράβα αµίλητη και κρύβε τ' όνοµά µου'
ο Ποσειδώνας όµως κάτεχε πως είµαι, ο κοσµοσείστης!"
Είπε, και βούτηξε στη θάλασσα την πολυκυµατούσα'
κι αυτή γκαστρώθη και του γέννησε δυο γιους, τρανούς ρηγάδες,
 που στου µεγάλου ∆ία τη δούλεψη στάθηκαν, τον Πελία
και το Νηλέα. Μες στην πλατύχωρην Ιωλκό ο Πελίας εζούσε,
πλούσιος σε πρόβατα, κι ο δεύτερος στην αµµουδάτη Πύλο.
Τους άλλους στον Κρηθέα τους γέννησεν η αρχόντισσα γυναίκα,
τον Αµυθάονα τον πολέµαρχο, τον Αίσονα, το Φέρη.
 Την κόρη του Ασωπού ξεχώρισα µετά, την Αντιόπη'
στην αγκαλιά του ∆ία πως έγειρε παινεύουνταν, και του 'χε
δυο γιους γεννήσει, τον Αµφίονα και τον τρανό το Ζήθο.
Πρώτοι της Θήβας της εφτάπορτης το κάστρο ετούτοι χτίσαν
κι ύψωσαν τείχη, τι δε δονούνταν, κι ας ήταν αντρειωµένοι,
 στη Θήβα µέσα την πλατύδροµη χωρίς τειχιά να µένουν.
Είδα µετά και του Αµφιτρύωνα το ταίρι, την Αλκµήνη,
που στις αγκάλες ως κοιµήθηκε του ∆ία του τρισµεγάλου,
τον άτροµο Ηρακλή του γέννησε, µε την καρδιά του λιόντα.
Κι είδα του Κρέοντα του πολεµάρχου την κόρη, τη Μεγάρα,

που του Αµφιτρύωνα την παντρεύτηκεν ο γιος ο ψυχωµένος.
Του Οιδίποδα τη µάνα αντίκρισα, την όµορφη Επικάστη,
φριχτές δουλειές που αποδυνάστηκεν ανήξερη, το γιο της
να πάρει γι' άντρα' τον πατέρα του σκοτώνοντας εκείνος
την πήρε ταίρι, µα ως οι αθάνατοι µεµιάς τα ξεσκέπασαν
 στον κόσµον όλο, εκείνος έµεινε να τυραννιέται ρήγας
στη Θήβα, τι θεών ανέσπλαχνη βουλή τον κυβερνούσε.
Κι αυτή σκοινί ψηλά απ' της κάµαρας κρεµώντας το δοκάρι
στου Άδη τα σπίτια κάτω εδιάβηκε, του ανήλεου θυροκράτη,
απ' τον καηµό της, πίσω αφήνοντας εκείνον σε τυράννια
 δίχως σωµό, που από της µάνας του τις Ερινύες τραβούσε.
Είδα τη Χλωρή την πεντάµορφη' µύρια ο Νηλέας του γάµου
δώρα είχε δώσει για τα κάλλη της, γυναίκα ως να την πάρει'
ήταν του Αµφίονα στερνογέννητη, του γιου του Ιάσου, κόρη,
που κάποτε τους Μίνυες όριζε, του Ορχοµενού ρηγάρχης.
 Κι αυτή, στην Πύλο πια βασίλισσα, τρανούς υγιούς του εγέννα,
τον Νέστορα, τον Περικλύµενο το γαύρο, το Χροµίο'
κι ακόµα την Πηρώ του γέννησε, µια θυγατέρα θάµα,
που όλοι τρογύρα την εγύρευαν µα ο κύρης της σε κείνον
ταίρι την έδινε, που του Ίφικλου τις φαρδιοκουτελάτες
 στριφτόκερες γελάδες θ' άρπαζε  βαριά δουλειά στ' αλήθεια!
απ' τη Φυλακή' κι ένας άψεγος, µονάχα εκείνος, µάντης
του το 'χε τάξει, όµως τον έδεσε θεού κι εκείνον µοίρα
βαριά και δίχως έλεος άλυσες και του βουνού οι βουκόλοι.
Όµως οι µέρες πια σα διάβηκαν και κύλησαν οι µήνες,
 κι ο χρόνος γύρισε κι ήρθε άνοιξη ξανά στην πλάση,
τότε ο τρανός Ίφικλος λευτέρωσε το µαντολόγο, ως του 'πε
τη µοίρα του όλη  κι ήταν θέληµα του ∆ία να γίνουν τούτα.
Και του Τυνδάρεου τη συγκόρµισσα ξεχώρισα, τη Λήδα,
που δυο αντρειωµένους γιους του γέννησε, της πυγµαχίας τεχνίτη
 τον Πολυδεύκη και τον Κάστορα, το γαύρο αλογατάρη,
που ζωντανούς η γη η πολύκαρπη τους κρύβει τώρα εντός της'
γιατί και µες στη γη τους έδωκε του Κρόνου ο γιος τη χάρη
µια µέρα ζωντανοί να βρίσκουνται µαζί, νεκροί την άλλη
στον Κάτω Κόσµο, κι ως αθάνατους ο κόσµος τους δοξάζει.
 Μετά την Ιφιµέδεια αντίκρισα, το ταίρι του Αλωέα'
ο Ποσειδώνας, µου 'λεε, χάρηκε τον έρωτα µαζί της,
και γέννησε δυο γιους, που στάθηκαν λιγόχρονοι στον κόσµο,
τον Εφιάλτη τον περίλαµπρο και τον ισόθεον Ώτο.
Άλλους δεν είδε πιο αψηλόκορµους η γης η πολυθρόφα,

µηδέ και πιο όµορφους' ο Ωρίωνας τους ξεπερνούσε µόνο.
Στα εννιά τους µόλις χρόνια εννιάπηχοι στο φάρδος είχαν γίνει,
κι ήταν οργιές εννιά το µάκρος τους' µαζί κίνησαν τότε
και τους αθάνατους φοβέριζαν, στον Όλυµπο πολέµους
ν' ανοίξουν άγριους, πολυτάραχους, και γύρευαν να βάλουν
 την Όσσα πρώτα απά στον Όλυµπο, µετά, στην Όσσα πάνω,
το Πήλιο λέει το φυλλοσούσουρο, στον ουρανό ν' ανέβουν.
Κι αν πρόφταινα να δέσει η νιότη τους, θα το 'χαν καταφέρει.
µα από του ∆ία και της ωριόµαλλης Λητώς τι γιο χάθηκαν
κι οι δυό, πριν κάτω απ' τα µελίγγια τους το πρώτο χνούδι ανθίσει'
 και πριν τους σκεπαστούν τα µάγουλα µε τα σγουρά της νιότης.
Τη Φαίδρα αντίκρισα, την Πρόκριδα, την όµορφη Αριάδνη,
τη θυγατέρα του κακόγνωµου του Μίνωα, που απ' την Κρήτη
την άρπαξε ο Θησέας, γυρεύοντας στο λόφο να τη φέρει
της Ιερής Αθήνας  άδικα! τι στο νησί της ∆ίας
 τη σκότωσε η Άρτεµη, του ∆ιόνυσου τη µαρτυρία γρικώντας.
Τη Μαίρα, την Κλυµένη αντίκρισα, τη φοβερή Εριφύλη,
που το ακριβό της ταίρι επρόδωκε για ατίµητο χρυσάφι... 
µα όλο το πλήθος είναι αβόλετο να πω, να νοµατίσω,
πόσων ηρώων τρανών αντίκρισα τις κόρες και τα ταίρια'
 πιο πριν η νύχτα η θεία θα διάβαινε! Να κοιµηθούµε ωστόσο
είναι ώρα, για µε τους συντρόφους µου στο πλοίο για εδώ µαζί σας.
Το µισεµό µου πάλι οι αθάνατοι και σεις θα τον γνοιαστείτε.»
Αυτά τους έλεε, κι οι άλλοι αµίλητοι, βουβοί, δε βγάναν άχνα,
σα µαγεµένοι απ' τα λόγια του, στον ισκιερό αντρωνίτη.
 Κι η Αρήτη τότε η χιονοβράχιονη το λόγο πήρε κι είπε:
«Αλήθεια, Φαίακες, πώς τα µάτια σας θωρούν τον άντρα τούτον
στην ελικιά, στο διώµα, µέσα του στα ζυγιασµένα φρένα;
∆ικός µου ο ξένος, µα ο καθένας σας σ' όµοια τιµή κρατιέται'
να φύγει µην αφήστε γρήγορα, και στην ανάγκη που 'χει
 µην τα λυπάστε τα δοσίµατα' τι είναι το βιος µεγάλο,
που µες στα σπίτια σας φυλάγεται µε των θεών τη χάρη.»
Ένας τρανός ρηγάρχης γέροντας, ο Εχένηος, πήρε τότε
και τους µιλούσε, ο γεροντότερος από τους Φαίακες όλους:
«Ό,τι είπε η µυαλωµένη ρήγισσα δεν ήταν όξω απ' όσα

και µεις γυρεύουµε και θέλουµε' γι' αυτό ας συγκλίνουµε όλοι
τις πράξες όµως και τα λόγια µας τα ορίζει ο Αλκίνοος τούτος.»
Κι ο Αλκίνοος τότε του αποκρίθηκε κι αυτά τα λόγια του 'πε:
«Έτσι να ζω στους καραβόχαρους εγώ τους Φαίακες πάντα
και ν' αφεντεύω, της βασίλισσας ο λόγος θα τελέψει!
 Το 'χει καηµό να φύγει ο ξένος µας στον τόπο του, µα ας κάνει
µια µέρα υποµονή, να πρόφταινα τα δώρα να του δώσω
όλα που θέλω' το ταξίδι του, κι αυτό θα το γνοιαστούµε
οι άντρες εδώ, κι εγώ πιο απ' όλους σας, τι εγώ τη χώρα ορίζω.»
Γυρνώντας τότε ο πολυµήχανος του µίλησε Οδυσσέας:
 «Αλκίνοε, βασιλιά περίλαµπρε, µες στο λαό σου ο πρώτος,
και χρόνο ολάκερο να λέγατε να µένω εδώ και δώρα
να µου χαρίζατε αξετίµητα, πριχού µε προβοδίστε,
όχι δε θα 'λεγα' καλύτερα χίλιες φορές αλήθεια
να στρέψω πίσω στην πατρίδα µου µε πιο γεµάτα χέρια
 τι µε τιµή κι αγάπη πιότερη θα µε δεχόνταν έτσι
όλοι όσοι κάποτε θα µ' έβλεπαν να φτάνω στην Ιθάκη.»
Κι ο Αλκίνοος τότε του αποκρίθηκε κι αυτά τα λόγια του 'πε:
«Που σε θωρούµε, δε µας έδειξες να 'σαι, Οδυσσέα, κανένας
για κοµπωτής για ψεύτης, σαν αυτούς που θρέφει η γης η µαύρη
 χιλιάδες άνθρωποι, ως τα πέρατα του κόσµου σκορπισµένοι,
που κλώθουν ψέµατα, πώς τα 'βγαλαν να µην καταλαβαίνεις.
Μα εσένα είναι όλο χάρη ο λόγος σου και ξάστερος ο νους σου,
κι όσα και συ κι οι Αργίτες έσυραν αβάσταχτα τυράννια
µε τέχνη τώρα µας τα ιστόρησες, σαν να 'σουν τραγουδάρης.
 Μον' έλα τώρα, δώσε απόκριση και την αλήθεια πες µου:
Απ' τους ισόθεους τάχα συντρόφους, που βρέθηκαν µαζί σου
στην Τροία κι εκεί τους βρήκε ο θάνατος, αντάµωσες κανέναν;
Μακριά είναι η νύχτα τούτη,  ατέλειωτη' καιρός δεν είναι ακόµα
να κοιµηθούµε' κι άλλα ιστόρα µου' πρωτάκουστα είναι αλήθεια!
 Ως την Αυγή τη θεία θα καθόµουν εδώ ν' ακούω, µονάχα
και συ να το 'θελες τα πάθη σου να πεις στο αρχοντικό µου.»
Γυρνώντας τότε ο πολυµήχανος του µίλησε Οδυσσέας:
«Αλκίνοε, βασι πια ερίλαµπρε, µες στο λαό σου ο πρώτος,
οι αθιβολές έχουν την ώρα τους, την ώρα του κι ο γύπνος.

Μα αν να µε ακούς ακόµα ρέγεσαι, τη χάρη δε σου αρνιέµαι'
γιατί έχω κι άλλα και χειρότερα να σου ιστορήσω τώρα,
συντρόφων συφορές, που αργότερα χάθηκαν, του πολέµου
των Τρωών µαθές τον άγριο τάραχο σαν είχαν πια ξεφύγει,
κι από βουλή γυναίκας άνοµης στο γυρισµό χάθηκαν.
 Η Περσεφόνη η αγνή σαν έδιωξε πια τις ψυχές µακριά µου
των γυναικών, µε βιάς σκορπώντας τις ολούθε, δώθε κείθε,
είδα' τον ίσκιο του Αγαµέµνονα, του γιου του Ατρέα, να φτάνει,
βαριά θλιµµένο' τον τριγύριζαν κι όσες ψυχές µαζί του
στο σπίτι του Αίγιστου χαλάστηκαν και το χαµό τους βρήκαν.
 Κι εκείνος στη στιγµή µε γνώρισε, το µαύρο ως ήπιεν αίµα,
και κίνησε το θρήνο, κι έτρεχαν τα µάτια του ποτάµι,
κι άπλωνε απάνω µου τα χέρια του, ποθώντας να µου αγγίξει
του κάκου, δεν µπορούσε! η δύναµη τον είχε παρατήσει
κι η ανάκαρα που ανθούσε κάποτε στο λυγερό κορµί του.
 Κι όπως τον είδα, τον συµπόνεσα, τα κλάµατα µε πήραν,
και κράζοντας τον ανεµάρπαστα του συντυχαίνω λόγια:
,, Υγιέ του Ατρέα, τρανέ Αγαµέµνονα, ρηγάρχη τιµηµένε,
ποια µοίρα τάχα κάτω σ' έριξε φαρµακερού θανάτου;
Ο Ποσειδώνας µήπως άσκωσε φριχτήν ανεµοζάλη
 και µες στο πέλαο τ' άγριο σ' έπνιξε µαζί µε τ' άρµενά σου;
Για µήπως στη στεριά σε σκότωσαν αντίµαχοι, στα ξένα,
την ώρα που άρπαζες τα βόδια τους και τ' αρνοκόπαδά τους;
για ως κάστρο να πατήσεις πάλευες, γυναίκες να κουρσέψεις;"
Είπα, κι αυτός γυρνώντας µίλησε κι απηλογιά µου δίνει:
 ,, Γιέ του Λαέρτη αρχοντογέννητε, πολύτεχνε Οδυσσέα,
ο Ποσειδώνας δε µου σήκωσε φριχτήν ανεµοζάλη,
για να µε πνίξει στο άγριο πέλαγο µαζί µε τ' αρµενά µου,
ουδέ και στη στεριά µε σκότωσαν αντίµαχοι, στα ξένα'
βρήκα το θάνατο απ' τον Αίγιστο και την καταραµένη
 γυναίκα µου' τι αυτός µε κάλεσε στο σπίτι του να φάµε,
κι εκεί µε σκότωσε, όπως σφάζουνε το βόδι, στο παχνί του.
Τέτοιος φριχτός µε βρήκε θάνατος' και γύρα µου οι σύντροφοι
ο ένας στον άλλο απάνω εσφάζουνταν, σα χοίροι ασπροδοντάτοι
σε πλούσιου αρχόντου, πολυδύναµου, το σπίτι, που 'χει γάµο
 για άλλη ξεφάντωση, για κι έστησαν όλοι µαζί τραπέζι.
Συχνά θ' αντίκρισες σε πόλεµο πολλούς νεκροί να πέφτουν,
δυο δυο καθώς χτυπιούνται ξέχωρα, για στης σφαγής τον όχλο'
µα εκείνα αν τα θωρούσες, πιότερο θα σπάραζε η καρδιά σου:
Πεσµένοι εµείς και γύρα ολόγεµα τραπέζια και κροντήρια

στο αρχονταρίκι, και το πάτωµα ν' αχνίζει από το γαίµα.
Μα η πιο σπαραχτική που αγρίκησα φωνή ήταν της Κασσάντρας'
του Πρίαµου σκότωνε από πάνω µου την κόρη η Κλυταιµήστρα
η δολερή' κι εγώ, πεθαίνοντας, µε το σπαθί στο στήθος,
τη γη χτυπούσα µε τα χέρια µου. Κι η σκύλα εκεί µε αφήκε,
 κι ουδέ, στον Κάτω Κόσµο ως διάβαινα, το βάσταξε η καρδιά της
να µου σφαλίσει µε τα χέρια της τα µάτια και το στόµα.
Πιο ανήµερο και πιο ξετσίπωτο δε βρίσκεται στον κόσµο
απ' τη γυναίκα, που στα φρένα της δουλειές συγκλώθει τέτοιες,
καθώς εκείνη, που µελέτησε µια τέτοια ανήλεη πράξη,
 να δώσει θάνατο στον άντρα της. Κι εγώ που στοχαζόµουν
πώς θα γυρίσω καλοπρόσδεχτος από παιδιά και δούλους
στο σπίτι µου! Μα εκείνη, κλώθοντας κακό στο νου µονάχα,
ντροπή και απάνω της εσώριασε και στις γυναίκες όλες
για πάντα εδώ κι εµπρός, καλόπραγες κι ας είναι µερικές τους."
 Είπε, κι εγώ γυρνώντας µίλησα κι απηλογιά του δίνω:
,, Ωχού µου, αποξαρχής τ' οχτρεύτηκε βαριά του Ατρέα το γένος
ο ∆ίας ο µακροβίγλης, κι έβαλε µπροστά γυναικείες τέχνες!
Πόσοι από µας δεν αφανίστηκαν για χάρη της Ελένης,
και σένα, αλάργα ως ήσουν, σου 'πλεκε τα βρόχια η Κλυταιµήστρα!"
 Είπα, κι αυτός γυρνώντας µίλησε κι απηλογιά µου δίνει:
,, Γι' αυτό και συ µε τη γυναίκα σου πολύ καλός µην είσαι'
τα πάντα µην της τα µπιστεύεσαι που κρύβεις στο µυαλό σου'
λίγα να ξέρει, τ' αποδέλοιπα κρυφά από κείνη κράτα.
Μα εσύ, Οδυσσέα, από τη γυναίκα σου το θάνατο δε θα 'βρεις έχει µυαλό περίσσιο η φρόνιµη του Ικάριου θυγατέρα,
η Πηνελόπη, και στα φρένα της πληθαίνει η δίκια κρίση.
Νιόνυφη ακόµα την αφήκαµε, σα φεύγαµε από κείθε,
για να τραβήξουµε στον πόλεµο, κι είχε παιδί στο στήθος
µωρό, που στων αντρών τη σύναξη θα κάθεται πια τώρα
 καλότυχος! Μια µέρα ο κύρης του θα τόνε ιδεί γυρνώντας,
κι εκείνος πάλε τον πατέρα του θ' αγκαλιαστεί, ως ταιριάζει.
Εµένα µοναχά η γυναίκα µου µηδέ το γιο µε αφήκε
θωρώντας να χορτάσω' πρόλαβε να µε σκοτώσει αµέσως!
Κάτι άλλο τώρα εγώ θα σου 'λεγα, κι εσύ στο νου σου βαλ' το:
 Γυρνώντας στην πατρίδα, κοίταξε κρυφά το πλοίο ν' αράξεις
κανείς να µη σε δει, τι εχάθηκε πια η πίστη απ' τις γυναίκες!
Μον' έλα τώρα, δώσ' µου απόκριση και την αλήθεια πες µου,
ακόµα ο γιος µου αν κάπου ακούγεται πως ζει' µπορεί στο κάστρο
του Ορχοµενού, µπορεί να βρίσκεται στην αµµουδάτη Πύλο,
 για και στη Σπάρτη την πλατύχωρη, στου Μενελάου το σπίτι'
τι ακόµα απά στη γης δεν πέθανεν ο αρχοντικός Ορέστης!"
Είπε, κι εγώ γυρνώντας µίλησα κι απηλογιά του δίνω:
,, Υγιέ του Ατρέα, γιατί για πράµατα ρωτάς που δεν κατέχω,
αν ζει για αν πέθανε; ∆ε µου 'ρχεται να λέω του ανέµου λόγια."
 Τέτοιες κουβέντες συναλλάζαµε λυπητερές οι δυο µας,
βαριά θλιµµένοι, και τα µάτια µας πληµµύριζαν στο κλάµα.
Κι ήρθε η ψυχή και µας αντάµωσε του ξακουστού Αχιλλέα,
Κι ήταν µαζί οι ψυχές του Πάτροκλου και του άψεγου Αντιλόχου,
και του Αίαντα, που όλους και στο ανάριµµα νικούσε και στο διώµα
 τους ∆αναούς, εξόν τον άψεγο γιο του Πηλέα µονάχα.
Κι ως η ψυχή του γοργοπόδαρου µε γνώρισε Αχιλλέα,
µέσα σε κλάµατα ανεµάρπαστα µου συντυχαίνει λόγια:
,, Γιέ του Λαέρτη αρχοντογέννητε, πολύτεχνε Οδυσσέα,
απόκοτε! σαν τι τρανότερο θα στοχαστείς ακόµα;
 Αλήθεια, πώς το αποδυνάστηκες να κατεβείς στον Άδη,
όπου οι νεκροί διανεύουν άπραγοι, των πεθαµένων οι ίσκιοι;"
Είπε, κι εγώ γυρνώντας µίλησα κι απηλογιά του δίνω:
,, Γιέ του Πηλέα, που ο πιο λιοντόκαρδος στους Αχαιούς λογιόσουν,
ήταν ανάγκη εδώ που µ' έφερε, να πάρω την ορµήνια
 του Τειρεσία, στην κακοτράχαλη το πώς θα φτάσω Ιθάκη.
Τη χώρα ακόµα την αργίτισσα δε ζύγωσα, τη γη µου
δεν πάτησα' τυράννια ατέλειωτα µε δέρνουν. Μα από σένα
άλλος αλήθεια πιο καλότυχος µήτε έγινε, Αχιλλέα,
µήτε θα γίνει' σε δοξάζαµε σαν τους θεούς οι Αργίτες,
 όσο που ζούσες' τώρα ξέχωρα µες στους νεκρούς ορίζεις,
εδώ που βρίσκεσαι' µη θλίβεσαι λοιπόν για το χαµό σου."
Είπα, κι αυτός γυρνώντας µίλησε κι αυτά µου απηλογήθη:
,, Ας τα, Οδυσσέα τρανέ, κι ο θάνατος δεν παίρνει παρηγοριά!
Κάλλιο στη γης να ξενοδούλευα ξωµάχος, ρογιασµένος
 σε αφέντη που 'χασε τον κλήρο του κι είναι το βιος του λίγο,
παρά ολωνών εδώ των άψυχων νεκρών ο ρήγας να' µαι.
Για τον υγιό µου τον περίλαµπρο για πες µου τώρα κάτι'
ήρθε κι αυτός ν' ανοίξει πόλεµο στους πρώτους πρώτους µέσα,
για κι όχι; Ακόµα για τον άψεγο Πηλέα τι ξέρεις πες µου'

και τώρα τιµηµένος βρίσκεται στους πλήθιους Μυρµιδόνες,
για πια δεν τον ψηφούν ολόγυρα στη Φθία και στην Ελλάδα,
που 'χει γεράσει και του κόπηκαν τα χέρια και τα πόδια;
τι εγώ πια δεν του παραστέκουµαι, δε ζω στο φως του γήλιου
και να 'µαι ως τότε, στην απλόχωρη την Τροία που πολεµούσα
 και σκότωνα αντρειανούς, το θάνατο να διώξω απ' τους Αργίτες.
Τέτοιος και µια στιγµή να γύριζα στο πατρικό παλάτι,
κάποιοι θα τρόµαζαν τη λύσσα µου, τ' ανίκητά µου χέρια,
όσοι ζητούν το βασιλίκι του µεβιάς να του στερήσουν."
Είπε, κι εγώ γυρνώντας µίλησα κι απηλογιά του δίνω:
 ,, Τίποτε αλήθεια για τον άψεγο Πηλέα δεν έχω ακούσει'
µονάχα για το Νεοπτόλεµο, τον ακριβό το γιο σου,
την πάσα αλήθεια, ως µου το γύρεψες, θα µολογήσω τώρα:
Ατός µου πα στο καλοζύγιαστο, το βαθουλό καράβι
στους Αχαιούς τους λιονταρόψυχους τον έφερα απ' τη Σκύρο.
 Και κάθε που βουλές κινούσαµε στης Τροίας το κάστρο γύρα,
πρώτος µιλώντας πάντα θα' βρισκε τον ταιριασµένο λόγο'
µονάχα απ' τόν ισόθεο Νέστορα νικιόταν κι από µένα.
Μα σα χτυπιόµαστε συνάρµατοι στων Τρωών τον κάµπο κάτω,
µες στο σωρό ποτέ δεν έµενε και στο στρατό τον πλήθιο,
 µον' µπρος τραβούσε και δεν άφηνε κανείς να τον περάσει.
Κι ήταν περίσσιοι αυτοί που σκότωσε στην άγρια µάχη µέσα'
όλο το πλήθος είναι αβόλετο να πω, να νοµατίσω,
που 'χει σκοτώσει παραστέκοντας τους ∆αναούς ο γιος σου.
Τι ήταν εκείνος που απ' το χάλκινο κοντάρι του εσωριάστη,
 ο γιος του Τήλεφου, ο λιοντόκαρδος Ευρύπυλος! Και πλήθος
Κητιώτες γύρω του σκοτώνουνταν  για τα γυναικεία δώρα!
Πιο όµορφο, εξόν το θείο το Μέµνονα, δεν έχω ιδεί από κείνον.
Κι όντας µες στο άλογο χωνόµασταν, που 'χε ο Επειός σκαρώσει,
οι πιο αντρειωµένοι Αργίτες, κι 'βριζα τα πάντα εγώ,
 το στέριο πότε ν' ανοίξω τον κρυψώνα µας και πότε να τον κλείσω,
των Αχαιών οι επίλοιποι άρχοντες και πρωτοκεφαλάδες
τα δάκρυα τους σφουγγίζαν, κι έτρεµαν του καθενός τα γόνα.
Το γιο σου µοναχά τα µάτια µου δεν είδαν να χλωµιάζει
καθόλου στο πανώριο πρόσωπο κι από τα µαγουλά του
 τα δάκρυα να σφουγγάει, µον' γύρευε µε χίλια παρακάλια
να βγει από τ' άλογο, κι ακράγγιζε τη φούχτα του σπαθιού του
και το χαλκόβαρο κοντάρι του, κακά στους Τρώες λογιώντας.
Μα ως το καστρί του Πρίαµου πήραµε το απόγκρεµο, κινούσε
µαζί το µερτικό του παίρνοντας και πλούσιο αρχοντοµοίρι,
 υγιος κι απείραχτος' δε βρέθηκε µακριάθε να τον κρούσει
για από κοντά µε τα χαλκάρµατα κανένας, σε πολέµους
ως γίνεται συχνά, κι αδιάλεχτα ξανάβει του Άρη η λύσσα."
Έτσι µιλούσα' του γοργόποδου τότε η ψυχή Αχιλλέα
µε δρασκελιές µεγάλες κίνησε στο ασφοδελό λιβάδι
 χαρούµενη να φεύγει, ως άκουσε για την αντρεία του γιου του.
Των άλλων των νεκρών που εχάθηκαν στέκονταν πικραµένες
µπρος µου οι ψυχές, και για τις έγνοιες της η κάθε µια ρωτούσε'
και µοναχά του Αίαντα απόµερα, του γιου του Τελαµώνα,
στεκόταν, άπαυτα χολιάζοντας µαζί µου για τη νίκη,
 που 'χα νικήσει στα καράβια µας στην κρίση που 'χε ορίσει
η Θετή η σεβαστή για τ' άρµατα του γιου της, τίνος να 'ναι'
κι ήταν των Τρωών οι γιοί που εδίκασαν µαζί µε την Παλλάδα.
Αχ, να γινόταν να µην κέρδιζα τέτοιο βραβείο ποτέ µου!
τι η γης απ' αφορµή τους σκέπασε τρανό αντρειωµένο τότε,
 τον Αίαντα, πρώτος που ξεχώριζε σ' αντρεία και κάλλη απ' όλους
τους ∆αναούς, έξόν τον άψεγο γιο του Πηλέα µονάχα.
Γυρνώντας τότε µε γλυκόλογα του µίλησα και του 'πα:
,, Αίαντα, γιε αντρειωµένε του άψεγου του Τελαµώνα, αλήθεια
µαζί µου το θυµό για τ' άρµατα δεν ξέχασες ακόµα
  ανάθεµα τα και που πέθανες; Τα βάλαν για κακό µας
οι αθάνατοι, τι αλήθεια εχάσαµε τον πύργο µας, κι οι Αργίτες
νεκρόν αλάγιαστα σε κλαίγαµε, καθώς και του Πηλέα
το γιο, τον Αχιλλέα, θρηνήσαµε. ∆ε φταίει κανένας άλλος,
µονάχα ο ∆ίας, των κονταρόχαρων των ∆αναών το ασκέρι
 που τόσο οχτρεύτη, και θανάτωσε και σένα. Αχ, έλα τώρα,
ρήγα τρανέ, κι εσύ τα λόγια µου ν' ακούσεις, τη φωνή µου,
την πέρφανη καρδιά δαµάζοντας και τον τρανό θυµό σου."
Είπα, µα αυτός δεν αποκρίθηκε µια λέξη καν, µονάχα
µε τις ψυχές των άλλων κίνησε νεκρών για το σκοτάδι.
 Μα θα µιλούσε, και που χόλιαζε, για εγώ θα του µιλούσα,
αν την καρδιά βαθιά στα στήθη µου δεν έπιανε η λαχτάρα
κι άλλων νεκρών ψυχές που εχάθηκαν τα µάτια µου να ιδούνε.
Είδα το Μίνωα τον περίλαµπρο, του ∆ία το γιο, στο χέρι
να 'χει χρυσό ραβδί, να κάθεται και τους νεκρούς να κρίνει'

κι εκείνοι, ολόρθοι για καθούµενοι, το δίκιο τους ζητούσαν
από το ρήγα, στο πλατύπορτο παλάτι του Άδη µέσα.
Ακόµα τον Ωρίωνα αντίκρισα το γίγαντα, να στρώνει
µπροστά τ' αρίµια κυνηγώντας τα στο ασφοδελό λιβάδι,
όσα 'χε στη ζωή, σε απάτητα βουνά, σκοτώσει ατός του,
 χαλκό κρατώντας, πάντα ασύντριφτο, στα χέρια απελατίκι.
Το γιο της Γης της πολυδόξαστης, τον Τιτυό, είδα ακόµα,
στρέµµατα εννιά να πιάνει, ως βρίσκουνταν στο χώµα ξαπλωµένος'
δεξόζερβα δυο αγιούπες έστεκαν και του 'τρωγαν το σκώτι
µεσ' απ' τη σκέπη, κι ουδέ σάλευε τα χέρια να τους διώξει'
 τι ως διάβαινε η Λητώ, η συγκόρµισσα του ∆ία, τον Πανοπέα
για τους ∆ελφούς τραβώντας, πάνω της χέρι είχε απλώσει εκείνος.
Ακόµα αντίκρισα τον Τάνταλο βαριά να τυραννιέται
σε λίµνη µέσα ορθός, που του 'φτανε στα γένεια' διψασµένος
τον έβλεπες να πιει που γύρευε νερό, µα δε µπορούσε'
 τι κάθε που 'σκυβεν ο γέροντας να πιεί λαχταρισµένος,
τραβιόταν το νερό και χάνουνταν, και του βυθού µπροστά του
από βουλή θεού κατάξερη τη µαύρη γης εθώρειε.
Κι ήταν και δέντρα αψηλοφούντωτα, που έγερναν τον καρπό τους
απάνω του' αχλαδιές, χρυσόκαρπες µηλιές, ρογδιές θωρούσες,
 θωρούσες και συκιές µελόγλυκες κι ελιές δροσιά γεµάτες.
Μα κάθε που άπλωνεν ο γέροντας τα χέρια να τα πιάσει,
ξεσήκωνε τους κλώνους ο άνεµος ως τα ισκιωµένα νέφη.
Ακόµα αντίκρισα το Σίσυφο βαριά να τυραννιέται,
γιγάντιο ως µε τα χέρια πάλευε ν' ανακρατήσει βράχο'
 γερά αντιστυλωµένος δούλευε µε χέρια και µε πόδια
και στο βουνό το βράχο ανέβαζε' µα την κορφή του ως ήταν
να ξεπεράσει πια, το βάρος του τον ξετραβούσε πίσω,
και πάλι ο βράχος ο ξαδιάντροπος κατρακυλούσε ως κάτω.
Κι αυτός αψαγωνιόταν κι έσπρωχνε, κι απ' όλο το κορµί του
 ο ίδρωτας έτρεχε, και τύλιγε την κεφαλή του η σκόνη.
Μπροστά µου κι ο Ηρακλής επρόβαλε  τον ίσκιο του είδα µόνο,
τι ατός που ζει µε τους αθάνατους θεούς και ξεφαντώνει'
γυναίκα του η Ήβη η λιγναστράγαλη, που η χρυσοσάνταλη Ήρα
στο ∆ία τον τρισµεγάλο εγέννησε' µα εδώ, στον Κάτω Κόσµο,

έκραζαν οι νεκροί τρογύρα του σαν τα πουλιά που φεύγουν
σκιαγµένα δώθε κείθε' κι έστεκε σα µαύρη νύχτα εκείνος,
γυµνό κρατώντας το δοξάρι του, στην κόρδα τη σαγίτα,
µε άγριες µατιές τρογύρα, ως να 'θελε κάθε στιγµή να ρίξει'
και του σπαθιού γύρω απ' τα στήθη του κρεµόταν το λουρίκι,
 χρυσό κι όλο φοβέρα' απάνω του πλουµίδια, να σαστίζεις:
αρκούδες θώρειες κι αγριογούρουνα και σπιθοµάτες λιόντες
και σκοτωµούς κι αντροπαλέµατα και φόνους και πολέµους.
Τέτοιο λουρίκι µε την τέχνη του που είχε ο τεχνίτης φτιάξει,
ποτέ ποτέ να µη δοκίµαζε παρόµοιο να πλουµίσει!
 Κι εκείνος στη στιγµή µε γνώρισε θωρώντας µε µπροστά του,
και µες στα κλάµατα ανεµάρπαστα µου συντυχαίνει λόγια:
,, Γιέ του Λαέρτη αρχοντογέννητε, πολύτεχνε Οδυσσέα,
ίδια και συ τραβάς, βαριόµοιρε, τρισάθλια µοίρα, βλέπω,
σαν που κι εγώ τραβούσα αδιάκοπα κάτω απ' το φως, του γήλιου!
 Του Κρόνου ο γιος, ο ∆ίας, πατέρας µου, µα πέρασα τυράννια
αρίφνητα' σε αφέντη δούλεψα πολύ αχαµνότερο µου,
που µόχτους φοβερούς, αβάσταχτους µε πρόσταζε να κάνω.
Με είχε κι εδώ σταλµένο κάποτε, τον σκύλο να του φέρω,
τι µόχτος πιο βαρύς, λογάριαζε, δε γίνεται από τούτον.
 Ωστόσο εγώ του τον ανέβασα, τον έβγαλα απ' τον Άδη,
τι ήταν ο Ερµής που µου παράστεκε κι η γλαυκοµάτα Κόρη."
Σαν είπε τούτα, πίσω εκίνησε, στον Άδη να διαγειρεί'
µα εγώ κει πέρα αµετασάλευτος καθόµουν, µήπως έρθει
απ' τους τρανούς ηρώους που εχάθηκαν πα πια κανείς ακόµα.
 Να δω και τους παλιούς, ως ήθελα, µπορούσα, τον Πειρίθο
και το Θησέα, τους πολυξάκουστους υγιούς των αθανάτων,
αν ξάφνου δε µονοσυνάζουνταν νεκροί χιλιάδες γύρα
µε άγριον αχό, που εµένα ολόχλωµη περέχυσε τροµάρα,
µπας κι απ' τον Άδη κάτω η ρήγισσα µου στείλει Περσεφόνη
 το άγριο παράλλαµα, το ανήµερο κεφάλι της Γοργόνας.
Τρέχω στο πλοίο, και µόλις έφτασα, προστάζω τους συντρόφους,
µόλις ανέβουν στο πλεούµενο, να λύσουν τις πρυµάτσες.
Μπήκαν κι εκείνοι δίχως άργητα και στα ζυγά καθίσαν.
Σπρωγµένο απ' τα κουπια µας τ΄ άρµενο, µετά από πρίµο αγέρι
 καλοδεχούµενο, κατέβαινε του Ωκεανού το ρέµα.
Οµήρου Οδύσσεια  µ
Μετάφραση Ν. Καζαντζάκη  Ι. Κακριδή


Του Ωκεανού το ρέµα ως άφηκε, µπήκε το πλοίο στο κύµα
µέσα του πέλαου του πλατύδροµου, και στο νησί της Αίας
ήρθε κοντά' της πουρνογέννητης Αυγής τα χοροστάσια
και το παλάτι, και τ' ανάτελα του Γήλιου εκεί βρίσκονται.
 Μόλις εφτάσαµε, καθίσαµε στον άµµο το καράβι,
κι εµείς εβγήκαµε στο ακρόγιαλο της θάλασσας απάνω
και καρτερούσαµε κοιµάµενοι τη θείαν Αυγή να φέξει.
Κι η Αυγή σα φάνη η πουρνογέννητη και ροδοδαχτυλάτη,
στης Κίρκης το παλάτι πρόσταξα να δράµουν οι συντρόφοι,
 γοργά το ανέψυχο του Ελπήνορα κορµί να κουβαλήσουν.
Κι ως δέντρα εκόψαµε, στου ακρόγιαλου ψηλά ψηλά την άκρα
τον κάψαµε θλιµµένοι, κι έτρεχαν τα µάτια µας ποτάµι.
Και σύντας πια ο νεκρός και τ' άρµατα µαζί του αποκάηκαν,
µνηµούρι ασκώσαµε, και σύραµε µια πέτρα για σηµάδι,
 και στην κορφή απ' το µνήµα εµπήξαµε κουπί καλοφτιαγµένο.
Εµείς εκεί γι' αυτά γνοιαζόµασταν, µα η Κίρκη από τον Άδη
πως είχαµε διαγείρει το 'ξερε, κι αφού στολίστη πρώτα,
ήρθε γοργά, κι ακλούθουν πίσω της οι βάγιες κουβαλώντας
κρασί που στραφταλούσε κόκκινο, ψωµί και κρέατα πλήθος.
 Κοντά µας στάθη τότε η αρχόντισσα θεά και µας µιλούσε:
,, Εσείς οι απόκοτοι, που µπήκατε και ζωντανοί στον Άδη!
Εσείς οι διπλοαποθανούµενοι  κι όλοι οι άλλοι µια πεθαίνουν!
Μα ελάτε τώρα, εδώ καθίσετε, φαΐ, κρασί χαρείτε
οληµερίς, και τα χαράµατα, σα φέξει πια, κινάτε
 µε τ' άρµενο' κι εγώ το δρόµο σας θα δείξω, και τα πάντα
θα ξεδιαλύνω, µη στα πέλαγα για στη στεριά σας λάχουν
πίβουλες τέχνες και σε αβάσταχτα ξανά ριχτείτε πάθη."
Είπε, και σύγκλινε στα λόγια της η πέρφανη καρδιά µας.
Έτσι, ως του ήλιου τα βασιλέµατα καθούµενοι όλη µέρα
 µε πλήθος κρέατα και µε ολόγλυκο κρασί φραινόµαστε όλοι.
Μα όντας ο γήλιος πια βασίλεψε και πήραν τα σκοτάδια,
µπρος στις πρυµάτσες του πλεούµενου πλάγιασαν οι σύντροφοι'
εµένα η Κίρκη αλάργα µ' έσυρε, κρατώντας µε απ' το χέρι,
µε κάθισε, κοντά µου πλάγιασε, και µου τα ρώτησε όλα'

κι όπως εγώ τα πάντα ιστόρησα µε τη σειρά πως γίναν,
πήρε η σεβάσµια Κίρκη κι έλεγε κι αυτά µου απηλογήθη:
,, Έτσι όλα τούτα τώρα τέλεψαν µα στα δικά µου λόγια
για στήσε αφτί' µπορεί κι αθάνατος να σου τ' αναθυµίσει!
πιο πρώτα στις Σειρήνες φεύγοντας θα φτάσεις, που πλανεύουν
 τους θνητούς όλους, όποιος έτυχε να φτάσει στο νησί τους.
Κανείς αν τις σιµώσει ανήξερος και τη φωνή γρικήσει
απ' τις Σειρήνες, πια η γυναίκα του και τα µικρά παιδιά του
το γυρισµό του δεν τον χαίρουνται' τον έχουν οι Σειρήνες
µε το γλυκό µαθές τραγούδι τους πλανέψει. Το λιβάδι
 που κάθουνται το ζώνουν κόκαλα σωρός, από κουφάρια,
που γύρω εσκέβρωσε το δέρµα τους κι η σάρκα έχει σαπίσει.
Μα εσύ προσπερνά τις, και βούλωσε τ' αφτιά των σύντροφών σου
κερί µελόγλυκο µαλάζοντας, κανείς από τους άλλους
µην τις ακούσει' συ όµως άκου τες, αν το τραβά η καρδιά σου'
 µα να σε δέσουν χεροπόδαρα µες στο καράβι, ολόρθο
πα στο κατάρτι, να 'ναι πάνω του δεµένα τα σκοινιά σου,
ν' αναγαλλιάσεις τις γλυκόλαλες ακούγοντας Σειρηνες.
Κι αν τους φωνάζεις να σε λύσουνε παρακαλώντας, πες τους
να ρίχτουν πάνω, σου, σφιχτότερα να δέσουν τα σκοινιά σου.
 Μα όταν πια θα 'χουν οι σύντροφοι σου περάσει τις Σειρήνες,
εδώ κι οµπρός στις που σου ανοίγουνται δυο στράτες ποιάν θα πάρεις
µη µε ρωτήσεις' την απόφαση να πάρεις πρέπει ατός σου'
εγώ θα πω το τι σου µέλλεται να βρεις στις δυο τις στράτες:
∆ώθε είναι βράχοι αψηλοκρέµαστοι και της γαλανοµάτας
 της Αµφιτρίτης σπάζει απάνω τους µε άγριον αχό το κύµα.
Τους νοµατίζουν Ταξιδόβραχους οι τρισµακαρισµένοι
θεοί' πουλί δεν τους προσδιάβηκε, µηδέ τα περιστέρια
που κουβαλούνε την αθάνατη θροφή στο ∆ία πατέρα'
κάθε φορά θ' αρπάξει κι ένα τους ο ορθόγκρεµος ο βράχος'
 και βάζει ένα άλλο ο ∆ίας στον τόπο του, λειψά να µην του µείνουν.
Απ' όσα εκεί βρεθούν πλεούµενα κανένα δε γλιτώνει'
καραβοσάνιδα κι ανθρώπινα κορµιά µαζί ξεσέρνει
το κύµα αδιάκοπα κι ο σίφουνας του φοβερού βουλκάνου.
Ένα µονάχα πελαγόδροµο καράβι τους προσδιάβη,
 η Αργώ, τη γη του Αιήτη ως αφήκεν, η πολυφουµισµένη'
στους τρανούς βράχους πάνω θα 'πεφτε κι εκείνο, µα το αφήκε
η Ήρα από αγάπη στον Ιάσονα γερό να προσπεράσει.
Κείθε θα ιδείς δυο θαλασσόβραχους' του ενός στα ουράνια φτάνει
η σουβλερή κορφή' το σύγνεφο, που εκεί ψηλά τον ζώνει,
 το σκοτεινό, κανένας άνεµος δεν το σκορπάει, και µήτε
για καλοκαίρι για χινόπωρο ποτέ η κορφή ξανοίγει.
Θνητός απάνω εκεί δεν πάτησε' κι είκοσι χέρια αν είχε
κι είκοσι πόδια, δε θα δονούνταν ν' ανέβει στην κορφή του'
κοφτός ο βράχος ίσια υψώνεται, λες κι είναι δουλεµένος.
 Στη µέση εκεί του θαλασσόβραχου, στραµµένη στο σκοτάδι,
στα δυσµικά, µια µαύρη ανοίγεται σπη πια ' και σεις εκείθε
θα προσδιαβείτε λέω µε τ' άρµενο, περίλαµπρε Οδυσσέα.
Να ρίξει κι ένας χεροδύναµος θνητός µε το δοξάρι
κάτωθε, απ' τ' άρµενο, δε δύνεται να φτάσει στην κουφάλα
 του σπήλιου. Μέσα η Σκύλλα κάθεται κι άγρια αλιχτάει' κι αν είναι
σαν κουταβιού µικρού, νιογέννητου το γαύγισµά της, όµως
ατή της άγριο είναι παράλλαµα' θωρώντας τη µπροστά του
κανείς δε θα 'νιώθε αναγάλλιαση, κι αθάνατος αν ήταν.
Έχει µαθές ποδάρια δώδεκα, µισερωµένα, κι έξι
 λαιµούς ψηλούς, κι από 'να υψώνεται στις άκρες τους κεφάλι
τροµαχτικό, που ανοιεί το στόµα του µε τρεις αράδες δόντια
πυκνά, σφιχτοδεµένα, θάνατο πού ξεχειλίζουν µαύρο.
Με το µισό κορµί της κρύβεται στο βαθουλό το σπήλιο,
κι απ' τα φριχτά του βάθη βγάζοντας τις κεφαλές της όξω
 ψαρεύει αυτού, στο βράχο ολόγυρα γυρεύοντας δελφίνια,
σκυλόψαρα, για κι αν τρανότερο θεριόψαρο τσακώσει,
από τα µύρια που η βαριόµουγκρη θεά Αµφιτρίτη βόσκει.
∆ε βρίσκεται άρµενο που οι ναύτες του να παινευτούν πως φύγαν
άβλαβοι εκείθε' τι το κάθε της κεφάλι αρπάζει κι έναν
 από το πλοίο το γαλαζόπλωρο και το τραβάει µαζί του.
Ο άλλος ωστόσο θαλασσόβραχος τόσο αψηλός δεν είναι
κι ουδέ µακριά απ' τον πρώτο' αν έριχνες, τον έφτανε η σαγίτα.
Μια αγριοσυκιά κει πέρα βρίσκεται µεγάλη, φυλλωµένη,
κι η Χάρυβδη η θεϊκιά στη ρίζα της αναρουφάει το κύµα.
 Τρεις το ξερνάει κάθε µερόνυχτο φορές και τρεις βρουχιώντας
το αναρουφάει' να µη σου τύχαινε να 'σαι, ως ρουφάει, κοντά της,
τι απ' το χαµό δε θα σε γλίτωνε µηδέ κι ο Κοσµοσείστης!
Γι' αυτό στης Σκύλλας κοντοζύγωσε το βράχο το καράβι
και πέρνα γρήγορα' καλύτερα πολύ από τ' άρµενό σου

να λείψουν έξι µόνο σύντροφοι παρά να λείψουν όλοι.'
Είπε, κι εγώ γυρνώντας µίλησα κι απηλογιά της δίνω:
,, Θεά, τη χάρη ετούτη κάνε µου και την αλήθεια πες µου'
µπορώ, τη Χάρυβδη ξεφεύγοντας την άγρια, µε τη Σκύλλα
να πολεµήσω, σα θα χύνεται να φάει τους συντρόφους µου;"
 Είπα, κι ευτύς εκείνη, η αρχόντισσα θεά, µου απηλογήθη:
,, Απόκοτε! Καινούργια βάσανα γυρεύεις και πολέµους;
Γιατί δε σκύβεις στους αθάνατους θεούς την κεφαλή σου;
Θνητή δεν είναι εκείνη' απέθαντο, κακό θεριά µονάχα,
φριχτό και φοβερό κι ανήµερο κι αµάχητο' µαζί της
 ποιος να τα βάλει; Το καλύτερο, γοργά να ξαλαργέψεις'
τι αν χάσεις ώρα, ως αρµατώνεσαι, στο βράχο πλάι, φοβούµαι
µη βρει καιρό ξανά κι απάνω σας χιµίζοντας σου αρπάξει
µε τα κεφάλια πού της βρίσκουνται συντρόφους άλλους τόσους.
Μόνο κουπί τραβάτε γρήγορα, και στην Κραταιή, της Σκύλλας
 τη µάνα κράζε, που τη γέννησε κατάρα στους ανθρώπους,
κι αυτή θα κόψει λέω τη φόρα της, να µην ξαναχιµίξει.
Στη Θρινακία θα φτάσεις έπειτα' τ' αρνιά του Γήλιου βόσκουν
σε τούτο το νησί τα ολόπαχα και τα πολλά γελάδια'
κοπάδια εφτά γελάδες, πρόβατα κοπάδια εφτά' πενήντα
 µετρά κεφάλια το καθένα τους' κι ουδέ γεννούν ποτέ τους,
ουδέ κι αργιεύουν δυο ωριοπλέξουδες θεές, Καλοκυράδες,
τα βγάζουν στη βοσκή, η Φαέθουσα κι η Λαµπετώ, του Γήλιου
οι θυγατέρες τ' ουρανόδροµου και της θεϊκιάς Νεαίρας.
Σα γεννήθηκαν κι αναστήθηκαν, η σεβαστή τους µάνα
 αλάργα στο νησί τις έστειλε της Θρινακίας, του κύρη
τ' αρνιά µαθές και τα στριφτόκερα γελάδια να φυλάνε.
Χέρι σ' αυτά αν δε βάλεις, έχοντας το γυρισµό στο νου σου,
µπορείτε µε τα χίλια βάσανα να 'ρθείτε στην Ιθάκη.
Μα αν βάλεις χέρι, τότε χάθηκες και συ και το καράβι
 κι οι σύντροφοί σου, αυτή είν' η αρµήνια µου! Και συ να ξεγλιτώσεις,
Θα φτάσεις πίσω δίχως συντρόφους, αργά, συφοριασµένος."
Μόλις µου τα 'πε αυτά, η χρυσόθρονη πρόβαλε Αυγή, και τότε
πήρε η θεά η σεβάσµια του νησιού τ' ανάπλαγα να φύγει'
κι εγώ τραβώντας στο καράβι µου προστάζω τους συντρόφους,
 µόλις ανέβουν στο πλεούµενο, να λύσουν τις πρυµάτσες.
Κι ως ανέβηκαν δίχως άργητα και στα ζυγά κάθισαν
γραµµή, την αφρισµένη θάλασσα µε τα κου πια χτυπούσαν.
Ξοπίσω από το γαλαζόπλωρο καράβι πρίµο αγέρι,
σταλµένο από την ωριοπλέξουδη, την ανθρωπολαλούσα
 θεά, την άγρια Κίρκη, σύντροφος καλός µας προβοδούσε.
Κι ως τ' άρµενα του πλοίου συντάξαµε, καθόµαστε, τι εκείνο
καλά το κυβερνούσαν ο άνεµος κι ο τιµονιέρης µόνο.
Και τότε στους συντρόφους µίλησα µε µαραµένα σπλάχνα:
,, Ένας και δυο µονάχα, φίλοι µου, δεν πρέπει να κατέχουν
 όσες µαντείες η Κίρκη, η αρχόντισσα θεά, µου µολογούσε
Θα σας τις πω, για να τις ξέρουµε, και για πεθαίνουµε όλοι
για και γλιτώνοντας ξεφεύγουµε του Χάρου και της µοίρας.
Μου 'λεγε πρώτα των γλυκόλαλων Σειρήνων το τραγούδι
και το ανθισµένο να ξεφύγουµε λιβάδι' τη φωνή τους
 ν' ακούσω µόνο εγώ, µα δέστε µε γερά που να πονέσω
ορθά µε το σκοινί, απ' τη θέση µου να µη µετασαλεύω,
πα στο κατάρτι, να 'ναι πάνω του δεµένα τα σκοινιά µου.
Κι αν σας φωνάζω να µε λύσετε και σας παρακαλιέµαι,
αρπάχτε τα σκοινιά και σφιχτέ τα πιο ακόµα στο κορµί µου."
 Την ώρα που όλα αυτά ξεδιάλυνα µιλώντας στους συντρόφους,
καθώς αγέρας πρίµος έσπρωχνε το καλοσκαρωµένο
καράβι, το νησί αντικρίσαµε σε λίγο των Σειρήνων.
Μεµιάς ο αγέρας καταλάγιασε και χύθηκε γαλήνη
τρογύρα απάνεµη, και κοίµισε κάποιος θεός το κύµα.
 Τότε πετάχτηκαν οι σύντροφοι και τα πανιά µαϊνάραν,
κι ως στο βαθύ το πλοίο τ' απίθωσαν, στα τορνευτά
κάθισαν ελάτινα κου πια και γέµιζαν αφρούς το κύµα γύρα.
Κι εγώ από µια τρανή κερόπιτα µε κοφτερό µαχαίρι
µικρά κοµµάτια κόβω κι άρχισα µες στα γερά µου χέρια
 να τα µαλάζω, ως που ζεστάθηκαν, καθώς κι η δύναµη µου
και του Ήλιου η πύρα τ' ουρανόδροµου τα δάµαζε από πάνω.
Κι ως όλων των συντρόφων βούλωσα τ' αφτιά µε τούτο, εκείνοι
σφιχτά µε δέσαν χεροπόδαρα µες στο καράβι ολόρθο
πα στο κατάρτι, κι ήταν πάνω του δεµένα τα σκοινιά µου'
 µετά καθίσαν και τη θάλασσα µε τα κου πια χτυπούσαν.
Μα ως το άρµενο το γοργοθάλασσο, στη φόρα που 'χε πάρει,
πια είχε ζυγώσει τόσο, που η φωνή ν' ακούγεται του άνθρωπου,
το 'δαν αυτές που ερχόταν κι άρχισαν να ψιλοτραγουδούνε:
,, Έλα κοντά, Οδυσσέα περίλαµπρε, των Αχαιών η δόξα!

Το πλοίο σου στο νησί µας άραξε, ν' ακούσεις τη φωνή µας'
κανείς ως τώρα δεν προσπέρασε µε µελανό καράβι,
τη µελοστάλαχτη απ' τα χείλη µας φωνή πριχού γρικήσει'
κι ως φράθη πια κι ο νους του επλούτυνε, κινάει και φεύγει πάλε.
Από βουλή θεών τα που 'συραν οι Τρώες κι οι Αργίτες πάθη
 στης Τροίας τον κάµπο τα κατέχουµε µιαν άκρη ως άλλη, ακόµα
κι όσα στη γης ακέρια γίνουνται την πολυθρόφα απάνω."
Έτσι µιλούσαν µε αηδονόλαλη φωνή, και λαχταρούσε
µένα η καρδιά ν' ακούει, και γύρευα να λύσουν τα σκοινιά µου,
στους άλλους µε τα φρύδια γνέφοντας' µα αυτοί λαµνοκοπούσαν
 σκυµµένοι, και πετάχτη ο Ευρύλοχος µεµιάς κι ο Περιµήδης
και µε σκοινιά µε δέναν πιότερα και πιο γερά µε σφίγγαν.
Κι ως τέλος το νησί προσπέρασαν γοργά, και των Σειρήνων
µηδέ η φωνή στ' αφτιά µας έφτανε µηδέ και το τραγούδι,
οι γκαρδιακοί σύντροφοι µου έβγαλαν το που τους είχα βάλει
 κερί στ' αφτιά και πήραν κι έλυσαν και µένα απ' τα δεσµά µου.
Μα ως το νησί πια πίσω αφήκαµε, σε λίγην ώρα οµπρός µας
θωρώ καπνό και κύµα τρίψηλο κι ακούω βροντή µεγάλη.
Κι οι άλλοι τρόµαξαν κι απ' τα χέρια τους ξέφυγαν τα κουπιά τους,
κι ως πέσαν στο νερό οι φτερούγες τους, σουσούριζαν, κι εκόπη του
 άρµενου ο δρόµος, τι δέν το 'σπρωχναν τα σπαθωτά κουπιά µας.
Και τότε εγώ, το γύρο παίρνοντας του πλοίου, τους συντρόφους µου
µε λόγια µαλακά τους γκάρδιωνα, µιλώντας σ' έναν έναν:
,, Φίλοι µου, ακάτεχοι από βάσανα δεν είµαστε καθόλου'
ετούτο λέω κακό χειρότερο δε θα 'ναι απ' ό,τι τότε
 που µέσα στη σπη πια του Κύκλωπα βρεθήκαµε κλεισµένοι'
µε την αξιά µου ωστόσο, βάζοντας µπροστά και νου και τέχνες,
γλιτώσαµε. Θα τα θυµούµαστε µια µέρα λέω και τούτα!
Μα ελατέ τώρα, οµπρός, το λόγο µου ν' ακούσουµε όλοι. θέλω:
Οι ναύτες, στα ζυγά καθούµενοι, µε τα κουπιά χτυπάτε
 τα βαθιά κύµατα της θάλασσας, αν δώσει ο ∆ίας την άγρια
τούτη φοβέρα να ξεφύγουµε και λυτρωµό να βρούµε.
Και συ τον ορισµό µου αγρίκησε και βαλ' τον, τιµονιέρη,
στο νου σου, µια και του πλεούµενου το διάκι κουµαντάρεις'
µακριά απ' το κύµα εκείνο κράτα µας κι απ' τον καπνό που βλέπεις'
 κατά µεριά του θαλασσόβραχου κυβέρνα, µήπως τύχει
και κατ' αλλού γυρίσει τ' άρµενο και στο χαµό µας ρίξεις."
Είπα, κι ευτύς εκείνοι σύγκλιναν εγώ όµως για τη Σκύλλα,
το αµάχητο κακό, δεν έβγαλα µια λέξη από το στόµα'
τι ήτανε φόβος, οι σύντροφοί µου ν' αφήσουν τα κουπιά τους
 και να κρυφτούν απ' την τροµάρα τους στου καραβιού τ' αµπάρι.
Την ώρα εκείνη δε λογάριασα την άπονη της Κίρκης
ορµήνια, που 'λεγε για πόλεµο να µη σιαχτώ καθόλου.
Την ξακουστή µου αρµάτα φόρεσα γοργά, και δυο κοντάρια
µακριά φουχτώνοντας ανέβηκα στης πλώρης την κουβέρτα,
 τι το θεριό του βράχου ελόγιαζα να ξεπροβάλει πρώτα
εκείθε, η Σκύλλα, µαύρο που 'κλωθε χαµό στους συντρόφους µου.
Μα πουθενά δεν την ξεχώριζα' τα µάτια µου απόκαµαν
γύρω παντού τον αχνογάλαζο να ψαχουλεύουν βράχο.
Με θρήνους το στενό τραβούσαµε να το διαβούµε ωστόσο'
 εδώθε η Σκύλλα, εκείθε η Χάρυβδη, που το νερό ρουφούσε
βρουχιώντας το αρµυρό της θάλασσας, που να σε πιάνει τρόµος.
Κι όντας το ξερνά, άναταράζουνταν και χόχλαζε, ως λεβέτι
σε δυνατή φωτιά που το 'βαλαν, κι ανέβαινε η αλισάχνη
κι απάνω στις κορφές ξανάπεφτε ψηλά των δυο των βράχων.
 Μα ως το αρµυρό νερό της θάλασσας αναρουφούσε πάλι,
στροβίλα ανοίγουνταν που εχόχλαζε, τρανή, κι ο βράχος άγρια
βογγούσε ολόγυρα, και πρόβελνε κάτω βαθιά του πάτου
ο µαύρος άµµος  κι οι σύντροφοι, µου θωρούσαν κερωµένοι.
Μα ως κείνη βλέπαµε και τρέµαµε πως Θα χαθούµε, ξάφνου
 πρόφτασε η Σκύλλα κι από τ' άρµενο το βαθουλό συντρόφους
έξι µου αρπάζει, τους αξιότερους σε αντρεία και χέρια απ' όλους.
Και καθώς έστρεψα στους συντρόφους και στο άρµενο τα µάτια,
είδα τα πόδια και τα χέρια τους να σειούνται πάνωθέ µου,
ψηλά ως τους έσερνε' και φώναζαν αυτοί κι ανακαλιούνταν
 στερνή φορά µε το παράπονο στα χείλη τ' όνοµά µου.
πώς ο ψαράς απά σε ακρόβραχο µε το µακρύ καλάµι
δόλωµα ρίχνει στα µικρόψαρα, στη θάλασσα πετώντας
το αγκίστρι, περαστό σε κέρατο βοδιού καλοθρεµµένου,
κι όταν κανένα πιάσει, το πετάει σπαρταριστό στον άµµο
 παρόµοια τότε τους ανάσερνε σπαρταριστούς στα βράχια
και στη µπασιά µπροστά τους έτρωγε, κι εκείνοι να γλιτώσουν
του κάκου πάλευαν, και γόζουνταν τα χέρια απλώνοντας µου.
Πιο φοβερό κακό τα µάτια µου δεν έχουν δει ποτέ µου
στα τόσα που 'συρα, τα διάβατα της θάλασσας ζητώντας.

Τους βράχους έτσι και τη Χάρυβδη την άγρια και τη Σκύλλα
σαν πίσω αφήκαµε, το πάγκαλο θεϊκό νησί σε λίγο
πρόβαλε πέρα' εκεί ήταν τα όµορφα, τα φαρδιοκουτελάτα
του Γήλιου βόδια τ' ουρανόδροµου και τα παχιά τ' αρνιά του.
Ακόµα απ' τ' ανοιχτά του πελάγου στο µελανό καράβι
 µουκανητά βοδιών αγρίκησα µακριάθε µαντρισµένων
κι αρνιών βελάσµατα, και γύρισαν στα φρένα µου όσα
µου 'πεν ο Τειρεσίας, ο µάντης που 'ζησε τυφλός στη Θήβα, κι όσα
η Κίρκη µου διπλοπαράγγελνε στην Αία, να ξαλαργέψω
απ' το νησί του Γήλιου, που άδολη χαρά σκορπάει στον κόσµο.
 Και τότε στους συντρόφους µίλησα µε πικραµένα σπλάχνα:
,, Και τόσα που τραβάτε, σύντροφοι, τα λόγια µου για ακούτε,
να φανερώσω τι προφήτεψαν ο Τειρεσίας ο µάντης
κι η Κίρκη από την Αία, που γύρευε µακριά να κρατηθούµε
απ' το νησί του Γήλιου, που άδολη χαρά σκορπάει στον κόσµο'
 τι εδώ µας περιµένουν, έλεγε, τα πιο µεγάλα πάθη.
Ελάτε το νησί µε τ' άρµενο λοιπόν να προσδιαβούµε!"
Αυτά είπα, κι η καρδιά τους ράγισε, κι ευτύς αναµεσά τους
ο Ευρύλοχος αγουροµίλησε γυρνώντας κατά µένα:
,, Είσαι θεριό, Οδυσσέα! Την κούραση µηδέ η ψυχή σου νιώθει
 µηδέ και το κορµί σου' ολάκερος επλάστης σιδερένιος 
που τους συντρόφους σου, από κάµατο κι αγρύπνια τσακισµένους,
δε µας αφήνεις να πατήσουµε στεριά και να χαρούµε
γλυκό ψωµί στο θαλασσόζωστο νησί' γυρεύεις µόνο
διωγµένοι απ' το νησί, στη γρήγορη µέσα νυχτιά, στο κύµα
 το σκοτεινό να παραδέρνουµε σαν άδικη κατάρα.
Φέρνουν κακούς οι νύχτες άνεµους, ζηµιές για τα καράβια'
πώς θα γινόταν να ξεφύγουµε τον ξαφνικό χαµό µας,
τυχόν αν άγριο ανεµοτάραχο ξεσπούσε, σηκωµένο
απ' το νοτιά για απ' τον ανήµερο πουνέντη, που και δίχως
 των κυβερνών θεών το θέληµα τσακίζουν τα καράβια;
Πλακώνει η νύχτα, ας γένει, η χάρη της' ελάτε στο ακρογιάλι
δίπλα στο γρήγορο καράβι µας το δείπνο να γνοιαστούµε'
και την αυγή ξανά ανοιγόµαστε στα πελαγίσια πλάτη.
Αυτά είπε ο Ευρύλοχος, κι ως σύγκλιναν όλοι µαζί οι σύντροφοι,

το 'νιωσα, πάθη πως µας έκλωθε κάποιος θεός περίσσια,
και κράζοντας τον ανεµάρπαστα του συντυχαίνω λόγια:
,, Ευρύλοχε, έτσι µε ζορίζετε, κι έχω αποµείνει µόνος.
Όµως ελάτε τώρα κι όλοι σας τρανόν αµώστε µου όρκο,
πως αν κοπάδι δούµε πρόβατα µεγάλο για γελάδια,
 για το κακό µας τόσο αστόχαστος δε θα βρεθεί κανένας
να σφάξει βόδι για και πρόβατο' δίχως φωνές και γρίνιες
απ' τις θροφές που η Κίρκη η αθάνατη µας έδωσε να τρώτε.
Είπα, κι αυτοί, καθώς τους γύρευα, µεµιάς τον όρκο έδωκαν
και πια σαν άµωσαν και τέλεψαν τους όρκους, το καράβι
 το καλοσκαρωµένο αράξαµε σε βαθουλό λιµάνι,
πλάι σε γλυκό νερό' κι απ' τ' άρµενο σα βγήκαν οι συντρόφοι,
επήραν έπειτα και σύνταζαν µ' έγνοια πολλή το δείπνο.
Και σύντας του πιοτού θαράπεψαν και του φαγιού τον πόθο,
πήραν να κλαιν αναθυµάµενοι τους γκαρδιακούς συντρόφους,
 που απ' το βαθύ καράβι αρπώντας τους είχε σπαράξει η Σκύλλα'
κι ουδέ σταµάτησαν το θρήνο τους, γλυκός ως που 'ρθε ο γύπνος.
Μα όντας η νύχτα πια ασπρογάλιαζε κι ελιχανε γείρει τ' άστρα,
αάνεµοζάλη ο ∆ίας ξεσήκωσεν ο νεφελοστοιβάχτης
ξάφνου µεγάλη κι άγριο δρόλαπα, και σκέπασε µε νέφη
 στεριά µαζί και πέλαο, κι άπλωσε θολή απ' τα ουράνια νύχτα.
Κι η Αυγή σα φάνη η πουρνογέννητη και ροδοδαχτυλάτη,
τραβώντας το άρµενο το κρύψαµε σε βαθύ σπήλιο µέσα,
όπου οι ξωθιές το χοροστάσι τους και τα θρονιά τους είχαν.
Μετά σε σύναξη τους κάλεσα κι αναµεσά τους είπα:
 ,, Φαγί, πιοτό, σύντροφοι, τα 'χουµε στο γρήγορο άρµενό µας'
στά βόδια χέρι ας µην απλώσουµε, να µη συφοριαστούµε'
τι είναι άγριος ο θεός, τα πρόβατα και τα γελάδια που 'χει,
ο Γήλιος, και τα πάντα πάνωθε θωρεί κι ακούει τα πάντα.
Έτσι τους µίλησα, κι η πέρφανη καρδιά τους τ' αποδέχτη.
 Ένα φεγγάρι ακέριο ασίγαστα νοτιάς φυσούσε, κι ούτε
αγέρας άλλος, µον' µας έδερναν νοτιάς  σιρόκος µόνο.
Όσον καιρό ψωµί και κόκκινο κρασί στο πλοίο βρισκόταν,
τα βόδια οι σύντροφοι δεν πείραζαν, µη χάσουν τη ζωή τους'
µα σύντας οι θροφές απόλειψαν απ' τ' άρµενό µας όλες,
 πήραν ολούθε και τριγύριζαν αναγκεµένοι, να 'βρουν
ψάρια, πετούµενα  ό,τι λάχαινε στα χέρια τους να πέσει 
µε αγκίστρια γαντζωτά, τι εθέριζε τα σπλάχνα τους η πείνα.
Και τότε του νησιού τ' ανάπλαγα πήρα κι εγώ, κανένας
θεός αν µ' άκουε και µου ορµήνευε του γυρισµού τη στράτα.
 Κι ως στου νησιού τα βάθη βρέθηκα µακριά από τους συντρόφους,
επήρα κι έπλυνα τα χέρια µου σε µιαν απάνεµη άκρη
και δεόµουν σ' όλους τους αθάνατους, τον Όλυµπο που ορίζουν
όµως εκείνοι στα µατόφυλλα γλυκό µου έχυναν ύπνο.
Στους συντρόφους ωστόσο ο Ευρύλοχος βουλή κακιά κινούσε:
 ,, Και τόσα που τραβάτε, σύντροφοι, τα λόγια µου για ακούτε'
γλυκός ποτέ δεν είναι ο θάνατος στους άµοιρους ανθρώπους'
όµως ο πιο πικρός στον που 'λαχε της πείνας να πεθάνει.
Ελάτε, του Ήλιου να λαλήσουµε τις πιο παχιές γελάδες,
στους θεούς θυσία να τις προσφέρουµε, πού ζουν στα ουράνια πλάτη.
 Κι αν ίσως στην Ιθάκη φτάσουµε, στη γη την πατρική µας,
πλούσιο ναό στον ουρανόδροµο να χτίσουµε τον Ήλιο,
µε πλήθια ατίµητα χαρίσµατα µαζί στολίζοντας τον.
Μα εκείνος αν για τα ορθοκέρατα χολοµανήσει βόδια
και πει να σπάσει το καράβι µας κι οι άλλοι θεοί συγκλίνουν,
 κάλλια 'χω να βρεθώ στα κύµατα µια και καλή πνιγµένος,
παρά να τυραννιέµαι ατέλειωτα στο ερηµονήσι ετούτο!
Αυτά είπε ο Ευρύλοχος, και σύγκλιναν όλοι µαζί οι σύντροφοι'
κι ευτύς' του Γήλιου τις καλύτερες λαλούν µπροστά γελάδες'
κι ήταν κοντά, τι απ' το καράβι µας δεν έβοσκαν αλάργα
 το γαλαζόπλωρο οι στριφτοκερες, οι φαρδιοκουτελάτες
ώριες γελάδες' κι ως τις έζωσαν, δροσάτα έκοψαν φύλλα
ψηλά από δρυν αψηλοφούντωτο και στους θεούς ευκιούνταν
στο πλοίο µαθές το καλοκούβερτο κριθάρι δε βρισκόταν.
Την προσευχή τους µόλις τέλεψαν, τις σφάξαν και τις γδάραν,
 χώρισαν τα µεριά, τα τύλιξαν τρογύρα µε τη σκέπη
διπλώνοντας τη, κι από πάνω τους κοµµάτια κρέας πιθώσαν.
Όµως κρασί δεν είχαν, στα σφαχτά που έκαιγαν να σταλάξουν,
κι ως έψηναν τα σπλάχνα, στάλαζαν νερό για τις σπονδές τους.
Και σύντας τα µεριά αποκάηκαν και γεύτηκαν τα σπλάχνα,
 λιάνισαν τ' άλλα και τα πέρασαν στις σούβλες, να τα ψήσουν.
Τότε κι ο ανέγνοιος ύπνος σκόρπισεν από τα βλέφαρα µου,
και κίνησα να πάω στο ακρόγιαλο και στο γοργό καράβι.
Ζύγωνα πια στο δρεπανόγυρτο πλεούµενο µας  ξάφνου
τη µυρουδιά της κνίσας ένιωσα γλυκά να µε κυκλώνει.
 Με βόγγους τότε τους αθάνατους θεούς ανακαλιόµουν:
,, Πατέρα ∆ία και σεις αθάνατοι θεοί µακαρισµένοι,
σε ύπνον ανήλεο µε βουλιάξατε για συφορά µου, κι ήβραν
καιρό οι σύντροφοι και µελέτησαν έργο φριχτό στα φρένα!
Μηνύτρα η Λαµπετώ ξεκίνησε γοργά η µακροµαντούσα,
 να πει στον Ήλιο πως του σφάξαµε τα βόδια εµείς' κι εκείνος
ευτύς µιλούσε στους αθάνατους µε θυµωµένα σπλάχνα:
,, Πατέρα ∆ία και τρισµακάριστοί θεοί αναιώνιοι, δώστε
να πάρω απ' του Οδυσσέα τους συντρόφους το γδικιωµό µου πίσω' αποδιαντράπηκαν
και µου 'σφαξαν τα βόδια, κάθε µέρα
 που τα χαιρόµουν, στ' αστροφώτιστα τα ουράνια ανηφορώντας,
και πάλε όντας ξανά κατέβαινα στη γη ψηλά απ' τα ουράνια.
Κι αν δεν πλερώσουν για τα βόδια µου βαριά, καθώς ταιριάζει,
εγώ θα κατεβώ στα Τάρταρα και στους νεκρούς θα φέγγω!
Κι ο ∆ίας γυρνώντας του αποκρίθηκεν ο νεφελοστοιβάχτης:
 ,, Ήλιε, ξακλούθα στους αθάνατους το φως σου να χαρίζεις
και στους θνητούς, στα πολυκάρπιστα της γης χωράφια απάνω'
κι εγώ µε φλογερό αστροπέλεκο σε χίλια δυο κοµµάτια
θα σπάσω το γοργό καράβι τους στο πέλαο το κρασάτο.
Απ' την ωριόµαλλη εγώ τ' άκουσα την Καλυψώ όλα τούτα,
 κι εκείνης πάλε τα 'πε, ως µου 'λεγεν, ο Ερµής ο ψυχολάτης.
Μόλις κατέβηκα στη θάλασσα και στο καράβι, πήρα
µε βαριά λόγια και τους µάλωνα µε τη σειρά  του κάκου!
Τρόπος γιατριάς πια δεν απόµενε, τι είχαν σφαχτεί οι γελάδες!
Ίδια στιγµή οι θεοί τους έστελναν σηµάδια: τα τοµάρια
 εσέρπαν και τα κρέατα ολόγυρα στις σούβλες µουκανιόνταν,
ψηµένα κι άψητα, κι ακούγονταν βοδιών φωνές τρογύρα.
Έξι µερόνυχτα ξεφάντωναν οι γκαρδιακοί σύντροφοι
του Γήλιου τις γελάδες τρώγοντας τις πιο παχιές που έπιασαν
µα στις εφτά, τη νέα σαν έφερε του Κρόνου ο γιος ήµερα,
 πια πήρε ο αγέρας και µαλάκωσε την άγρια µάνητα του.
Μπήκαµε αµέσως κι ανοιχτήκαµε στα πελαγίσια πλάτη
µε το κατάρτι ορθό και πάνω του τ' άσπρα πανιά απλωµένα.
Μα ως το νησί πια πίσω αφήκαµε κι ουδέ φαινόταν άλλη
στεριά τρογύρα, µόνο η θάλασσα τον ουρανό να σµίγει,

στύλωσε πάνω απ' το καράβι µας ο γιος του Κρόνου ξάφνου
σύγνεφο µαύρο, που σκοτείνιασε το πέλαγο άκρη ως άκρη.
Πολληώρα ακόµα δεν αρµένιζε το πλοίο µας, κι ο πουνέντης
χύθηκε απάνω µας µουγκρίζοντας στη λυσσοµάνητά του,
κι απ' την ορµή του ανέµου εκόπηκαν τα δυο µπροστά τα ξάρτια,
 και το κατάρτι, πίσω γέρνοντας, σωριάστη, και στο αµπάρι
πέφτουν πανιά, σκοινιά στ' απόνερα; και το κατάρτι βρήκε,
στην πρύµνα ως έπεφτε, κατάκορφα τον τιµονιέρη, κι όλα
του θρεί της κεφαλής τα κόκαλα' σα βουτηχτής εκείνος
απ' την κουβέρτα πέφτει, κι αφήκε τα κόκαλα η ψυχή του.
 Μαζί κι ο ∆ίας βροντάει και τ' άρµενο χτυπάει µε αστροπελέκι,
κι αυτό απ' του ∆ία τ' αστραποπέλεκο στρουφοτινάχτη ακέριο
και θειάφι εµύρισε, κι οι σύντροφοι µες στο νερό βρέθηκαν,
κι ίδια κουρούνες γύρω στ' άρµενο το µαύρο παράδερναν
στο κύµα, µα ο θεός τους έκοψε του γυρισµού τη στράτα.
 Εγώ µες στ' άρµενο γυρόφερνα, µα κάποτε η φουρτούνα,
χτυπώντας, τα πλευρά του σκόρπισε, κι απόµεινε η καρίνα
γυµνή στο κύµα' ξάφνου απάνω της και το κατάρτι πέφτει'
κι όπως η σκότα, από βοϊδόπετσο φτιαγµένη, του κρεµόταν,
πήρα τα δυο µαζί και τα 'δεσα, καρίνα και κατάρτι,
 κι έκατσα πάνω κι αµολήθηκα στη λύσσα των ανέµων.
Ήρθε ώρα που ο πονέντης έκοψε την άγρια µάνητα του,
µα ασκώθη ευτύς ο νότος, βάσανα καινούργια φέρνοντας µου,
µπρος να περάσω από τη Χάρυβδη ξανά µαθές την άγρια.
Ολονυχτίς το κύµα µ' έσερνε, κι εκεί που ο γήλιος σκούσε,
 στης Σκύλλας και στης άγριας Χάρυβδης ξανάφτασα τους βράχους'
κι ως το αρµυρό νερό της θάλασσας αναρουφούσε τούτη,
την αψηλή προφταίνω αγριοσυκιά ν' ανασκωθώ ν' αρπάξω,
κι ως νυχτερίδα εκείθε πιάστηκα' κι ουδ' είχα τα ποδάρια
που να πατήσω, για ανεβαίνοντας να βρω κλαρί να κάτσω'
 τι οι ρίζες χαµηλά απλωνόντουσαν και τα κλωνάρια άνοιγαν
µακριά, χοντρά κι αψηλοκρέµαστα, τη Χάρυβδη να ισκιώνουν.
Κείθε γερά κρατιόµουν άπαυτα, την ώρα λαχταρώντας
πού θα ξερνούσε το κατάρτι µου και την καρίνα  κι ήρθαν
αργά πολύ! Ποιάν ώρα ασκώνεται για δείπνο ο κρισολόγος,
 στην αγορά πολλούς που εδίκασε και µοίρασε το δίκιο 
την ώρα αυτή τα ξύλα η Χάρυβδη στο φως να βγουν αφήκε.
Κι εγώ ψηλάθε ξαµολήθηκα µε χέρια και µε πόδια
κι έπεσα µέσα, στα στενόµακρα µαδέρια πλάι, µε βρόντο,
κι έκατσα πάνω τους, και κίνησα να λάµνω µε τα χέρια.
 Τη Σκύλλα ωστόσο των αθάνατων καί των θνητών ο κύρης
δε µ' αφήκε να ιδώ' δε γλίτωνα µαθές του Χάρου τότε.
Μέρες εννιά θαλασσοδέρνοµουν, στις δέκα, µες στη νύχτα,
στης Καλυψώς της ωριοπλέξουδης, της ανθρωπολαλούσας
θεάς, το ερηµονήσι οι αθάνατοι, την Ωγυγία, µε ρίξαν,
 που µου 'δειξε όλη την αγάπη της  µα τι µιλώ για τούτα;
Χτες βράδυ ακόµα σου τα ιστόρησα µες στο παλάτι  εσένα
και της αρχόντισσας γυναίκας σου' δε µου 'ρχεται καθόλου
αυτά που ειπώθηκαν ξεκάθαρα να τα ξαναιστορήσω.»
Οµήρου Οδύσσεια  ν
Μετάφραση Ν. Καζαντζάκη  Ι. Κακριδή


Αυτά τους έλεε, κι οι άλλοι αµίλητοι, βουβοί δε βγάζαν άχνα,
σα µαγεµένοι από τα λόγια του, στον ισκιερό αντρωνίτη'
κι ο Αλκίνοος τότε απηλογήθηκε κι αυτά τα λόγια του 'πε:
«Στο χαλκοκάτωφλο µια κι έφτασες παλάτι µου, Οδυσσέα,
 το αψηλοτάβανο, στον τόπο σου χωρίς να παραδείρεις
λέω θα γυρίσεις πια, κι ας έσυρες πολλά τυράννια ως τώρα.
Μα σεις οι αρχόντοι, που φλογόµαυρο κρασί για βασιλιάδες
κερνιέστε πάντα στο παλάτι µου, και κάθεστε κι ακούτε
τον τραγουδάρη, αφουγκραστείτε µου, να πω τους ορισµούς µου:
 Στο σκαλιστό σεντούκι βρίσκουνται του ξένου µας τα ρούχα,
το καλοδουλεµένο µάλαµα, µαζί τα δώρα τ' άλλα,
που των Φαιάκων του κουβάλησαν οι πρωτοκεφαλάδες'
µα οµπρός, τρανό να του χαρίσουµε τριπόδι και λεβέτι,
κάθε άντρας κι ένα, και µαζώνουµε µετά το αντίµεµά τους
 απ' το λαό' βαρύ το χάρισµα να πέσει σ' έναν µόνο!»
Αυτά είπε ο Αλκίνοος, κι ως στο λόγο του µετά χαράς συγκλίναν,
για το δικό του σπίτι κίνησε καθένας να πλαγιάσει.
Κι η Αυγή σα φάνη η πουρνογέννητη και ροδοδαχτυλάτη,
όλοι µε βιάση τον αντρίστικο χαλκό του κουβαλούσαν

ως το πλεούµενο. Κι ο αντρόκαρδος Αλκίνοος µπήκε ατός του
και κάτω απ' τα ζυγά τον έστησε του καραβιού, µην τύχει
στους κουπολάτες κι είναι αµπόδισµα, καθώς γοργά θα λάµναν
κι όλοι µετά στου Αλκίνοου τράβηξαν και σύνταζαν το γιόµα.
Βόδι ο τρανός Αλκίνοος έσφαξε στον κύβερνο του κόσµου,
 τον τρανό ∆ία τον µαυροσύγνεφο, να φαν κι οι καλεσµένοι'
και τα µεριά σαν κάψαν, κάθισαν σε αρχοντικό τραπέζι,
κι ο τιµηµένος ο ∆ηµόδοκος, ο θείος ο τραγουδάρης,
τους τραγουδούσε εκεί, ως ξεφάντωναν µα εκείνος, ο Οδυσσέας,
στον ήλιο εγύρνα τον ολόλαµπρο συχνά την κεφαλή του,
 να βασιλέψει πια απαντέχοντας, τι είχε καηµό να φύγει.
πώς ο ξωµάχος, που το αλέτρι του σε χέρσα γη οληµέρα
τα βόδια τα κρασάτα του 'σερναν, λαχτάρησε το δείπνο,
και χαίρεται η ψυχή του βλέποντας το φως του ήλιου να σβήνει,
να πάει για δείπνο, κι ως ξεκίνησε, λυγούν τα γόνατα του 
 όµοια ο Οδυσσέας εχάρη βλέποντας το φως του ήλιου να σβήνει,
κι ευτύς στους Φαίακες, τους περίλαµπρους µιλούσε κουπολάτες,
απ' όλους στον Αλκίνοο πιότερο το λόγο του γυρνώντας:
«Αλκίνοε, βασιλιά περίλαµπρε, πια τις σταλιές γνοιαστείτε,
και προβοδάτε µε, µα σίγουρα, και γεια χαρά σας όλοι!
 Τα πάντα τώρα πια ξετέλεψαν, όσα η καρδιά µου επόθει,
και συνοδεία και δώρα ατίµητα, που οι κύβερνοι στα ουράνια
θεοί να τα βλογούν και φτάνοντας στο αρχοντικό µου ας είναι
να βρω το ταίρι µου, κι ανέβλοφους και τους δικούς τους άλλους.
Και πάλι εσείς, εδώ που µνίσκετε, τα τέκνα και τα ταίρια
 τα βλογητά σας να σας χαίρουνται, κι απ' τους θεούς να δείτε
κάθε καλό, µηδέ στον τόπο σας κακό ποτέ να πέσει.»
Είπε, κι αυτοί µαζί του εσύγκλιναν κι αναµεσά τους λέγαν,
τον ξένο, έτσι σωστά που µίλησε, ν' αφήσουν πια να φύγει.
Κι ο Αλκίνοος τότε ο καρτερόψυχος γυρνάει και λέει στον κράχτη:
 «Ποντόνοε, το κρασί συγκέρασε, κι απ' το κροντήρι σε όλους
µοίραζε γύρα, ευκή να υψώσουµε στο ∆ία πατέρα πρώτα,
µετά τον ξένο ας προβοδώσουµε στη γη την πατρική του.»
Είπε, κι αυτός κρασί µελόγλυκο συγκέρασε, και πήρε
και σε όλους µοίραζε ζυγώνοντας' κι εκείνοι στους µακάριους

θεούς σπονδές εκάµαν, τ' άσωστα που κυβερνούν ουράνια,
από τη θέση εκεί που κάθουνταν. Πετάχτη κι ο Οδυσσέας
κι έβαλε κούπα διπλογούβωτη στο χέρι της Αρήτης
και κράζοντας την ανεµάρπαστα κινούσε λόγια οµπρός της:
«Μόνο χαρές να σε 'βρουν, ρήγισσα, τα γερατιά ως να φτάσουν
 κι ο θάνατος, τι αυτά δε δύνεται θνητός να τα ξεφύγει.
Σου αφήνω γεια! Και συ να χαίρεσαι σε τούτο το παλάτι
το ρήγα Αλκίνοο και τα τέκνα σου και το λαό σου ακέριο.»
Είπε ο Οδυσσέας ο θειος και κίνησε περνώντας το κατώφλι'
κι ο Αλκίνοος ο τρανός ξαπόστειλε µαζί τον κράχτη, να 'µπει
 µπροστά στο δρόµο για το ακρόγιαλο και το γοργό καράβι.
Κι η Αρήτη πρόσταξε απ' τις σκλάβες της να πάνε τρεις' στο χέρι καλοπλυµένο η µια
πανώρουχο κρατούσε και χιτώνα'
κι είπε στη δεύτερη, τη στεριά του να φορτωθεί κασέλα,
κι η άλλη στερνά ψωµί και κόκκινο κρασί του κουβαλούσε.
 Κι αφού κατέβηκαν στη θάλασσα και το καράβι εβρήκαν,
τα πήραν οι αντρειωµένοι πρόβοδοι κρασί, θροφές  τα πάντα,
και τ' ακούµπησαν µέσα στ' άρµενο το βαθουλό µε βιάση.
Στης πρύµνας την κουβέρτα του άρµενου του βαθουλού ένα πεύκι
κι ένα σεντόνι πήραν κι έστρωσαν, να κοιµηθεί ο Οδυσσέας
 αξύπνητα' κι ατός του ανέβηκε κι απόγειρε στο στρώµα
δίχως µι πια . Κι οι Φαίακες κάθισαν, καθένας στο κουπί του,
µε τάξη, κι απ' το τρύπιο λύσανε λιθάρι την πρυµάτσα'
κι ως πήραν, το κορµί αναγέρνοντας, µε τα κου πια το κύµα
να σκίζουν, ύπνος χύθη ολόγλυκος στα µάτια του Οδυσσέα,
 βαθύς, αξύπνητος, ο θάνατος θαρρείς τον είχε πάρει.
Κι αυτοί  πώς τρέχουν άτια τέσσερα, ζεµένα στο ίδιο αµάξι,
όλα µαζί µε πόδια γρήγορα, στου µαστίγιου τους χτύπους,
κι αψηλορθώνουνται στη βιάση τους το δρόµο να τελέψουν 
όµοια κι εκείνου η πρύµνα ορθώνουνταν, και φούσκωνε το κύµα
 της πολυφούρφουρης της θάλασσας τρανό, κρασάτο, πίσω'
κι έτρεχε σίγουρα, ανεκράτητα το πλοίο, µηδέ γεράκι,
το πιο γοργό από τα πετούµενα, δυνόταν να το φτάσει.
Έτσι έσκιζε γοργά τα κύµατα δροµώντας το καράβι,
και κουβαλούσε εκείνον που 'µοιαζε µε των θεών ο νους του,

και που είχε χίλια µύρια βάσανα στα περασµένα σύρει
µέσα σε τόσα αντροπαλέµατα και κύµατα αγριεµένα,
και τώρα γαληνά κοιµότανε, τα πάθη του ξεχνώντας.
Κι ως το άστρο πρόβαλε τ' ολόλαµπρο, που απ' όλα τ' άλλα πρώτο βγαίνει, το φως της
πουρνογέννητης Αυγής για να µηνύσει,
 το πελαγόδροµο καράβι τους πια στο νησί είχε φτάσει.
Του Φόρκυνα εκεί πέρα βρίσκεται του θαλασσογερόντου
ο κόρφος' κάβοι δυο δεξόζερβα προβάλλουν στο άνοιγµα του,
ψηλοί κι απόγκρεµοι, µα µέσαθε κατηφορούν ως κάτω,
και τα τρανά αποδιώχνουν κύµατα των φοβερών ανέµων
 απόξω' µέσα όσα το δρόµο τους απόσωσαν κι άραξαν
από τα πλοία τα καλοκούβερτα κανένας δεν τα δένει.
Είναι και κάποια ε πια στενόφυλλη στου λιµανιού την κόχη,
και δίπλα της γαλαζοσκότεινο, χαριτωµένο σπήλιο,
ταµένο στις ξανθιές, τρισέβαστο, στις Νεροκόρες. Μέσα
 θωρείς κροντήρια και διπλόχερες λαγήνες  από πέτρα,
και µέλισσες που µπαινοβγαίνουνε και τα κρινιά τους χτίζουν
κι είναι αργαλειοί πετρένιοι τρίψηλοι, και υφαίνουν τα σκουτιά τους εκεί οι ξωθιές τ'
αλικοπόρφυρα, θαµπώνεις που τα βλέπεις'
και βρυσοµάνες έχει αστέρευτες. Από τις δυο µπασιές του
 τη βορεινή µονάχα δονούνται να κατέβουν άνθρωποι'
η άλλη είναι των θεών και στρέφεται κατά νοτιά' κανένας
δεν την περνά θνητός' οι αθάνατοι µονάχα τη διαβαίνουν.
Κει µέσα τράβηξαν, τι τα 'ξεραν τα µέρη αυτά από πρώτα.
∆ροµώντας το καράβι εκάθισε, µισό απ' το µάκρος του όλο,
 στον άµµο, τα κου πια όπως δούλευαν µε φόρα οι λαµνοκόποι.
Και βγήκαν απ' το καλοζύγιαστο πλεούµενο τους όξω
κι απ' το βαθύ καράβι ανάσκωσαν τον Οδυσσέα πιο πρώτα
µε το σεντόνι που τον τύλιγε και το αστροβόλο πεύκι,
κι απά στον άµµο τον απίθωσαν, στον ύπνο βουλιαγµένο.
 Μετά τα δώρα βγάζαν, οι έµνοστοι που του 'χαν Φαίακες δώσει,
ως γύρναε σπίτι του, απ' την άτροµη την Αθηνά σπρωγµένοι,
και στης ελιάς κοντά τ' απίθωσαν όλα µαζί τη ρίζα,
παράµερα, µην τύχει κι άπλωνε περνώντας από κείθε
κανείς διαβάτης χέρι απάνω τους, πριν ο Οδυσσέας ξυπνήσει.
 Ευτύς οι Φαίακες φύγαν παίρνοντας του γυρισµού τη στράτα'
µα ο Κοσµοσείστης δε λησµόνησε το τι είχε φοβερίσει
του ισόθεου του Οδυσσέα πώς θα 'κανε, και λέει στο ∆ία ρωτώντας:
«Πατέρα ∆ία, πια πως οι αθάνατοι θεοί να µε τιµούνε,
αφού οι θνητοί καµιά δεν έδειξαν τιµή στο πρόσωπο µου,
 οι Φαίακες, που 'ναι κι απ' το γαίµα µου και σέρνουν από µένα;
Εγώ έλεγα, ο Οδυσσέας στο σπίτι του να µη διαγείρει πίσω,
πριχού περάσει µύρια βάσανα' δεν είπα εγώ ποτέ του
να µη γυρίσει, µια και το 'ταξες και σύγκλινες να γένει.
Μα αυτοί απ' το πέλαγο τον πέρασαν µε το γοργό καράβι
 και στην Ιθάκη τον απίθωσαν, στον ύπνο βυθισµένο,
και δώρα αρίφνητα του εχάρισαν, χαλκό, υφαντά, χρυσάφι!
κι όµως ποτέ απ' την Τροία δε θα 'φερνε τόσο πολλά ο Οδυσσέας,
κι ας γύριζε άβλαβος κι ας γλίτωνε τα κούρσα που του λάχαν.»
Κι ο ∆ίας γυρνώντας του αποκρίθηκεν ο νεφελοστοιβάχτης:
 «Ωχού µου, Κοσµοσείστη ανίκητε, τι λόγια αυτά που κρένεις;
Και τώρα σε τιµούν οι αθάνατοι! Και πώς µπορεί να γένει
τον πιο τρανό τους, τον πιο κάλλιο τους σε καταφρόνια να 'χουν;
Όµως θνητός αν ξεθαρρεύτηκε και βρήκε το κουράγιο
να σε αψηφήσει, πάντα δύνεσαι ξεγδικιωµό να πάρεις.
 Και τώρα, ως κρίνεις, πάρε απόφαση, κι ως το ποθεί η ψυχή σου.»
Κι ο Ποσειδώνας αποκρίθηκεν, ο κοσµοσείστης, κι είπε:
«θα το 'χα πράξει, Μαυροσύγνεφε, καθώς ορίζεις, κιόλας,
µα τη δικιά σου γνώµη σέβουµαι και το θυµό φοβούµαι.
Τώρα των Φαιάκων το τρισκάλλινο καθώς γυρνάει καράβι,
 στο ανταριασµένο µέσα πέλαγο να το συντρίψω θέλω,
να σταµατήσουν, το προβάδισµα που κάνουν των ανθρώπων
να πάψουν, και τρανό στην πόλη τους βουνό θα υψώσω γύρα.»
Κι ο ∆ίας γυρνώντας του αποκρίθηκεν ο νεφελοστοιβάχτης:
«Άκου, καλέ, τι εµένα εικάζεται το πιο σωστό πως είναι'
 πάνω στην ώρα που απ' το κάστρο τους θα το θωρούν να φτάνει
οι Φαίακες όλοι, στο περγιαλό µπροστά µαρµάρωσε το,
να µοιάζει ο βράχος του πλεούµενου, που να θαµάζουν όλοι
οι άνθρωποι, και τρανό στην πόλη τους βουνό να υψώσεις γύρα.»
Κι ο Ποσειδώνας, µόλις άκουσε του ∆ία το λόγο τούτο,
 για το νησί των Φαιάκων κίνησε να πάει, για τη Σχερία,
κι εκεί περίµενε, ως που ζύγωσε τρεχάτο το καράβι
το πελαγόδροµο. Ζυγώνοντας ο Κοσµοσείστης τότε
του 'δωσε µια µε την παλάµη του και τους το µαρµαρώνει,
και στο βυθό βαθιά το ρίζωσε' µετά κινάει και φεύγει.

Κι οι Φαίακες, οι τρανοί µακρόκουποι θαλασσινοί, να ιδούνε
τέτοιο κακό, λόγια ανεµάρπαστα σταύρωναν µεταξύ τους,
κι έτσι µιλούσεν ο καθένας τους στο διπλανό γυρνώντας:
«Ωχού, στο πέλαο ποιος µας έδεσε το γρήγορο καράβι,
ως πίσω αρµένιζε κι ολάκερο φαινόταν πια µπροστά µας;»
 Αυτά αναθίβαναν δεν κάτεχαν µαθές το τι είχε γένει.
Και τότε ο Αλκίνοος τέτοια µίλησε κι αναµεσό τους είπε:
«Αλί µου, τα πα πια µαντόλογα µε βρίσκουν όλα τώρα,
που ο κύρης µου έλεγε, πως κάποτε θα θύµωνε µαζί µας
ο Ποσειδώνας, τι όλους σπίτια τους γερούς τους προβοδάµε'
 κι ένα καράβι µας καλόφτιαστο, την ώρα που θα 'ρχόταν
από προβάδισµα, θα το 'σπαζε στο αχνό το πέλαο µέσα,
και µε βουνό τρανό θα σκέπαζε την πολιτεία µας γύρα.
Τέτοια ιστορούσε τότε ο γέροντας' τώρα τελεύουν όλα.
Ωστόσο ελάτε, οµπρός, το λόγο µου ν' ακούσουµε όλοι θέλω'
 να πάψουν πια τα προβαδίσµατα του καθενός που φτάνει
στην πόλη µας εδώ' και δώδεκα στον Ποσειδώνα ταύρους
ξεδιαλεγµένους τώρα ας σφάξουµε, µπορεί σπλαχνιά να νιώσει
και τρίψηλο βουνό στην πόλη µας να µην υψώσει γύρα.»
Αυτά είπε, κι όλοι τους φοβήθηκαν και σύνταζαν τους ταύρους.
 Εκείνοι επήραν τότε κι εύχουνταν στο ρήγα Ποσειδώνα
των Φαιάκων όλοι οι πρωτοκύβερνοι κι αρχόντοι, στο βωµό του
τρογύρα ορθοί. Κι από τον ύπνο του στο πατρικό του χώµα
ο ισόθεος Οδυσσέας πετάχτηκε, µα δεν το γνώρισε, όχι'
τι έλειπε χρόνια, κι είχε ολόγυρα του γιου του Κρόνου η κόρη
 πυκνήν αντάρα χύσει' λόγιαζε την όψη του να κάνει
πιο πριν ανέγνωρη, τη γνώµη της καταλεπτώς ν' ακούσει,
να µη φανερωθεί στο ταίρι του, στους φίλους και στους άλλους,
πριχού οι µνηστήρες να 'χουν όλες τους τις ανοµίες πλερώσει.
Γι' αυτό τα πάντα τώρα αλλόξενα του βασι πια φάνταζαν,
 οι βράχοι οι απόγκρεµοι, τ' ατέλειωτα που άνοιγαν µονοπάτια,
τα δέντρα ολόγυρα που φούντωναν και τα φαρδιά λιµάνια.
Κι ευτύς πετάχτη ορθός, κι ως κοίταξε τη γη την πατρική του,
σέρνει φωνή µεγάλη σκούζοντας, και τα µεριά χτυπώντας
µε τ' ανοιχτά του χεροπάλαµα µεµιάς κινάει το θρήνο:

«Αλί σε µένα, σε ποιών έφτασα θνητών ξανά τη χώρα;
Άνοµοι τάχα να 'ναι, ανέσπλαχνοι, που δεν ψηφούν το δίκιο,
για έχουν ψυχή θεοφοβούµενη και συµπαθούν τον ξένο;
Και που να πάω το βιος µου το άµετρο; κι ατός µου που να σύρω;
Χίλιες φορές εκεί ν' απόµεναν, στη χώρα των Φαιάκων,
 κι εγώ σε κάποιον άλλο αδείλιαστο να πήγαινα ρηγάρχη,
να βρω κοντά του φιλοκόνεµα και συνοδεία, να φύγω.
Τώρα γι' αυτά κρυψώνα αν θα 'βρισκα, δεν ξέρω, µα εδώ πέρα
δε θα τ' αφήσω εγώ να κοίτουνται, µη µου τ' αρπάξουν άλλοι.
Ωχού, καλά δεν τα λογάριασαν το κάθε τι και µήτε
 σωστά φέρθηκαν οι πρωτόγεροι κι αρχόντοι των Φαιάκων,
που σε άλλον τόπο µε κουβάλησαν. Μου λέγαν στην Ιθάκη
τάχα θα µ' έφερναν την ξέφαντη, µα δεν το κάµαν, όχι.
Ο ∆ίας ο ικέσιος, που το µάτι του και σε άλλες χώρες πέφτει και τιµωράει βαριά τον
άνοµο, το γδικιωµό µου ας πάρει!
 Μον' έλα, να µετρήσω θα 'θελα το βιος µου, για να ξέρω,
πριν φύγουν, µη µου πήραν τίποτα στο βαθουλό καράβι.»
Είπε και πήρε τα πανέµορφα τριπόδια και λεβέτια,
το µάλαµα και τα καλόφαντα σκουτιά να λογαριάζει.
∆εν του 'χε λείψει απ' όλα τίποτα, µα αυτός το θρήνο εκίνα
 στης πολυφούρφουρης της θάλασσας σερνάµενος τον άµµο,
τα πατρικά ποθώντας χώµατα. Κι ήρθε η Αθηνά κοντά του,
κι έµοιαζε νιούτσικο στο ανάριµµα βοσκόπουλο, που η σάρκα
του ανθίζει ακόµα πεντατρύφερη, βασιλοπαίδι ως να 'ταν.
Φορούσε διπλωτή στους ώµους της καλοϋφασµένη κάπα,
 στ' αστραφτερά της πόδια σάνταλα, και φούχτωνε κοντάρι.
Κι ως ο Οδυσσέας την είδε, χάρηκε κι αντίκρα της εστάθη,
την έκραξε και µε ανεµάρπαστα της συντυχαίνει λόγια:
«Μια και σε αντάµωσα, καλόπαιδο, στα µέρη ετούτα πρώτο,
γεια και χαρά σου! Καλοπρόθετος και συ για δες µε τώρα,
 και τούτα γλίτωσε, και γλίτωσε και µένα' σου προσπέφτω
θεός ως να 'σουν. Είµαι ικέτης σου, τα γόνατα σου πιάνω.
Κι ακόµα αυτό σωστά µολόγα µου, να ξέρω, σε ποια χώρα,
σε ποιους ανθρώπους τώρα βρέθηκα; ποιοι ζουν σ' αυτά τα µέρη;
Νησί είναι τάχα τούτο ξέφαντο; για κάποια γλώσσα µόνο
 από στεριά τρανή παχιόβωλη, που απλώνει ως τ' ακρογιάλι;»
Τότε η Αθηνά, η θεά η γλαυκόµατη, του απηλογήθη κι είπε:
«Ποια η χώρα τούτη; Τέτοιο ρώτηµα µικρό παιδί σε δείχνει,
για από µακριά πως φτάνεις, ξένε µου' δεν είναι δα και τόσο
µε δίχως όνοµα' την ξέρουνε µαθές χιλιάδες κόσµος,
 κι όσοι µεριά του ήλιου κι ανάτελα βρίσκονται κι όσοι ζούνε
πίσω µεριά, κατά το σύθολο στα δυτικά σκοτάδι.
Τραχιά είναι αλήθεια η γη της, άλογα δεν τρέχουν εδώ πέρα,
µα κι αν δεν είναι τόσο απλόχωρη, τη φτώχια δεν την ξέρει'
βγάζει µαθές το στάρι αµέτρητο και το κρασί περίσσιο,
 τι και οι βροχές και η δρόσο αδιάκοπα το χώµα της νοτίζουν.
Γίδια και βόδια έχουν βοσκότοπους καλούς, και δέντρα µύρια
προκόβουν, και πηγές αστέρευτες ποτίζουν τα κοπάδια.
Γι' αυτό κι η Ιθάκη, ξένε, ακούστηκεν ως και στης Τροίας τα µέρη,
που από τη χώρα αλάργα βρίσκεται των Αχαιών, ως λένε.»
 Στα λόγια τούτα ο θείος, πολύπαθος ξανάσανε Οδυσσέας
όλο χαρά, απ' του βροντοσκούταρου του ∆ία τη θυγατέρα,
την Αθηνά, ν' ακούει πως έφτασε στη γη την πατρική του'
και κράζοντας την ανεµάρπαστα κινούσε λόγια οµπρός της,
µα την αλήθεια δε µολόγησε, µον' πήρε πίσω ό,τι είχε
 να πει, τι πάντα ο νους του δούλευε µε πονηριά στα στήθη:
«Για την Ιθάκη στην απλόχωρη κι εγώ έχω ακούσει Κρήτη,
πέρα απ' τη θάλασσα' να που 'φτασα στα µέρη αυτά κι ατός µου
µε τούτο εδώ το βιος, αφήνοντας τ' άλλα µισά στους γιους µου.
Έχω µισέψει, γιατί σκότωσα το γιο του Ιδοµενέα,
 το γοργοπόδη τον Ορσίλοχο, που στην πλατιά την Κρήτη
άλλος θνητός δεν του παράβγαινε στα γρήγορα ποδάρια.
Όλα µαθές τα κούρσα εγύρευε που 'χα απ' την Τροία φερµένα
να µου τ' αρπάξει, ας είχα βάσανα γι' αυτά πολλά τραβήξει
µέσα σε τόσα αντροπαλέµατα και κύµατα αγριεµένα.
 ∆εν είχα λέει σταθεί του κύρη του στης Τροίας τα µέρη πέρα,
κι ουδέ τον δούλεψα, µον' όριζα συντρόφους άλλους µόνος.
Γι' αυτό, ως γυρνούσε απ' τα χωράφια του, καρτέρι µ' ένα φίλο
στήνω στο δρόµο πλάι και του 'ριξα µε χάλκινο κοντάρι.
Νύχτα περίσκεπε τρισκότεινη τον ουρανό, κι ουτ' ένας
 θνητός µας είδε κι ούτε µ' ένιωσαν που πήρα τη ζωή του.
Μα ως πια µε κοφτερό τον σκότωσα χαλκό, κινώ και φεύγω,
κι ένα καράβι πετυχαίνοντας στους Φοίνικες προσπέφτω
τους αντρειανούς κι από τα κούρσα µου τους δίνω πλούσια δώρα'
ν' ανέβω στ' άρµενο τους γύρευα, στην Πύλο να µε βγάλουν,

για ακόµα και στη θεία την Ήλιδα, των Επειών τη χώρα.
Μα εκεί να πιάσουν δεν κατάφεραν, σπρωγµένοι απ' τους ανέµους,
πολύ άθελα τους' δεν εγύρευαν µαθές να µε γελάσουν.
Ξεστρατισµένοι εκείθε φτάνουµε στα µέρη αυτά τη νύχτα,
και λάµνοντας γοργά τροµάξαµε να µπούµε στο λιµάνι'
 κι ουτ' ένας µας να φάει θυµήθηκε, κι ας είχαµε όλοι ανάγκη,
µον' όπως βγήκαµε, βρεθήκαµε στον άµµο ξαπλωµένοι.
Εγώ είχα απ' το βαρύ τον κάµατο σε ύπνο γλυκά βουλιάξει,
κι αυτοί απ' το βαθουλό τους έβγαλαν καράβι τ' αγαθά µου,
κι ως τ' απίθωσαν, όπου εκοίτοµουν κι εγώ, στον άµµο απάνω,
 για της Σιδόνας πήραν κι έφυγαν τις πλούσιες χώρες πίσω
µε το καράβι, παρατώντας µε µονάχο στον καηµό µου.»
Αυτά είπε, κι η Αθηνά η γλαυκόµατη θεά, µε χαµογέλιο
το χέρι απλώνοντας τον χάιδεψε' µεµιάς την όψη επήρε
γυναίκας όµορφης, τρανόκορµης, πιδέξιας ανυφάντρας,
 και κράζοντας τον ανεµάρπαστα κινούσε λόγια οµπρός του:
«Στην πονηριά αν κανείς παράβγαινε µαζί σου, ακόµα ας ήταν
θεός, ανάγκη πλήθος να 'ξερε πλανέµατα και δόλους!
Της πονηρίας τεχνίτη αχόρταγε, πια αλήθεια δε βαστιέσαι!
Μηδέ στη χώρα σου είπες φτάνοντας τις πονηριές ν' αφήσεις
 και τις ψευτιές, που λες και χαίρεσαι, σαν που 'ναι φυσικό σου!
Μα αυτά ας τ' αφήσουµε, κατέχουµε κι οι δυο µας από τέχνες.
Εσένα ποιος στον κόσµο βρίσκεται στη γνώση και στα λόγια
να ξεπερνά; Κι εγώ δοξάζουµαι µες στους θεούς η πρώτη
για τις βουλές µου και τις τέχνες µου. Την Αθηνά Παλλάδα,
 του ∆ία την κόρη, δεν τη γνώρισες ωστόσο, νύχτα µέρα
που στέκουµαι στον κάθε µόχτο σου και σε φυλάω µην πάθεις.
Εγώ είµαι πού τους Φαίακες έκαµα να σε αγαπήσουν όλοι'
και τώρα φτάνω εδώ να πλέξουµε βουλή µαζί καινούργια,
να κρύψω και το βιος, οι ασύγκριτοι που σου 'χουν Φαίακες δώσει,
 ως γύρναες σπίτι σου, από φώτιση κι από βουλή δικιά µου'
και να σου πω στο στέριο σπίτι σου τι βάσανα απ' τη µοίρα
σε καρτερούν ωστόσο βάσταξε και συ' κι αθέλητα σου'
µηδέ και να 'βγει από το στόµα σου µπρος σε άντρα για γυναίκα,
αφού παράδειρες, πως γύρισες, µον' ό,τι κι αν σου κάνουν,

βρισιές και βάσανα, όλα δέχου τα, χωρίς µι πια να βγάνεις.»
Γυρνώντας τότε ο πολυµήχανος της µίλησε Οδυσσέας:
«Να σε γνωρίσει δεν είναι εύκολο, θεά, ο θνητός µπροστά του,
όσα κι αν ξέρει, τι την όψη σου κάθε φορά κι αλλάζεις.
Τούτο κατέχω εγώ: πρωτύτερα, τα χρόνια που στην Τροία
 των Αχαιών οι γιοί χτυπιούµασταν, ήσουν καλή µαζί µου.
Μα πια του Πρίαµου σαν πατήσαµε το απόγκρεµο το κάστρο
κι ένας θεός ανεµοσκόρπισε τους Αχαιούς, ως µπήκαν
στα πλοία, πια δέ σε ανανογήθηκα, κόρη του ∆ία, δε σ' είδα
να βάλεις πόδι στο καράβι µου, να µου σταθείς στα πάθη,
 µόνο παράδερνα αξανάσαστα µε σπαραγµένα σπλάχνα,
ως τέλος πια οι θεοί απ' τα βάσανα µε γλίτωσαν τα πλήθια.
Τώρα στερνά κι εσύ µε γκάρδιωσες µιλώντας µου στην πλούσια
των Φαιάκων χώρα και στην πόλη τους µε οδήγησες ατή σου.
Όµως στου ∆ία σε ορκίζω τ' όνοµα, στα γόνατα σου πέφτω'
 δεν το φαντάζουµαι πως έφτασα στην ξέφαντην Ιθάκη'
άλλη είναι η γη που τώρα βρέθηκα, θαρρώ, κι αν τα 'πες τούτα,
το νου µου να πλανέσεις ήθελες και να µε ξεγελάσεις.
Αχ, πες µου τώρα αλήθεια αν πάτησα τη γη την πατρική µου!»
Τότε η Αθηνά, η θεά η γλαυκόµατη, του απηλογήθη κι είπε:
 «Αποξαρχής µια τέτοια στόχαση σου κυβερνάει τα φρένα,
που εγώ στις συφορές δε δονούµαι να µη σου παραστέκω,
που 'χεις µυαλό ξύπνο και γρήγορο και γνωστικό. Ποιος άλλος,
που, αφού παράδειρε, θα γύριζε στο σπίτι του, δε θα 'χε
τρέξει χαρούµενος, το ταίρι του να ιδεί και τα παιδιά του;
 Μα εσύ δε θες να ξέρεις τίποτα γι' αυτούς κι ουδέ να µάθεις,
πριν δοκιµάσεις τη γυναίκα σου, που κάθεται κλεισµένη
µέσα στο σπίτι σας, κι αγλύκαντες µια µια ν' αποδιαβαίνουν
θωρεί τις νύχτες και τις µέρες της, στα δάκρυα βουτηγµένη.
Εµένα η πίστη δε µε απόλειψε, το κάτεχα στα φρένα
 πως θα διαγείρεις, µόνο που όλους σου θα χάσεις τους συντρόφους.
Μα να πιαστώ µε του πατέρα µου τον αδερφό δεν το 'χα σωστό,
τον Ποσειδώνα, που 'νιωθε βαρύ θυµό για σένα,
τι σου 'χε µάνητα που ετύφλωσες τον ακριβό το γιο του.
Και τώρα την Ιθάκη θα 'θελα να ξεσκεπάσω οµπρός σου,
 για να πιστέψεις: Να του Φόρκυνα του θαλασσογερόντου
ο κόρφος, να κι η ε πια η στενόφυλλη στου λιµανιού την κόχη,
και δίπλα το γαλαζοσκότεινο, χαριτωµένο σπήλιο,
ταµένο στις ξανθιές, τρισέβαστο, στις Νεροκόρες.∆ες τη
τη θολωτή σπη πια , κει που άλλοτε ποτέ σου δεν ξεχνούσες

στις Νεροκόρες αψεγάδιαστες τρανές θυσίες να κάνεις!
Κι αυτό είναι το βουνό το Νήριτο, µε δάση σκεπασµένο.»
Μιλώντας την αντάρα σκόρπισε κι εφάνη γύρα ο τόπος'
και χάρηκε ο Οδυσσέας ο αρχοντικός, ο τρισβασανισµένος,
που είδε τη γη του, και τα χώµατα φιλεί τα πολυθρόφα'
 κι υψώνοντας τα χέρια ευχήθηκε στις Νεροκόρες κι είπε:
Κόρες του ∆ία, ξανά δεν το 'λεγα, ξανθιές, καλοκυράδες,
πως θα σας δω. Μα τώρα ολόχαρος την προσευχή µου υψώνω.
Γεια και χαρά! Θα σας προσφέρουµε και δώρα, σαν και πρώτα,
µονάχα η κουρσολόγα να 'θελε, του γιου του Κρόνου η κόρη,
 κι εγώ να ζω, κι ο γιος µου ανέβλαβος να βλέπω να τρανεύει.»
Τότε η Αθηνά, η θεά η γλαυκόµατη, γυρνώντας του αποκρίθη:
«Κάµε κουράγιο και µη γνοιάζεσαι στα φρένα σου για τούτα.
Μα τώρα ευτύς το βιος να κρύψουµε στα βάθη, µέσα µέσα,
της θεϊκιάς σπηλιάς, απείραχτα να µείνουν τ' αγαθά σου'
 κι ας στοχαστούµε πως καλύτερα θα βγει η δουλειά ως την άκρη.»
Είπε η θεά, και στ' ολοσκότεινο το σπήλιο µέσα εχώθη,
κρυψώνες να 'βρει ψαχουλεύοντας' µετά ο Οδυσσέας επήρε
και κουβαλούσε τον ανέσπλαχνο χαλκό και το χρυσάφι
και τα καλά υφαντά  τα πλούτη του, που οι Φαίακες του 'χαν δώσει.
 Τότε η Αθηνά, του βροντοσκούταρου του γιου του Κρόνου η κόρη,
µε τάξη ως τα 'κρυψε όλα, σφάλιξε τη θύρα µε µια πέτρα,
κι έπειτα πλάι στης άγιας κάθισαν ελιάς τη ρίζα οι δυο τους,
µαζί το χαλασµό των άνοµων να βουλευτούν µνηστήρων.
Πρώτη τα λόγια η γαλανοµάτη θεά Αθηνά κινούσε:
 «Γιε του Λαέρτη αρχοντογέννητε, πολύτεχνε Όδυσσέα,
πως στους µνηστήρες τους αδιάντροπους θα βάλεις χέρι,
σκέψου, που σαν αφεντικά το σπίτι σου τρεις χρόνους αλωνίζουν,
και δώρα τάζουν, τη γυναίκα σου για να την κάνουνταίρι.
Μα αυτή, το γυρισµό σου αδιάκοπα θρηνώντας στην καρδιά της,
 σε όλους ελπίδες δίνει ψεύτικες και σ'έναν έναν τάζει
και τον πλανεύει µε µηνύµατα, µα ο νους της άλλα κλώθει.»
Γυρνώντας τότε ο πολυµήχανος της µίλησε Οδυσσέας:
«Πωπώ, καθώς τον Αγαµέµνονα, θαρρώ, το γιο του Ατρέα,
κι εγώ από θάνατο θα πήγαινα κακό στο αρχοντικό µου,
 το κάθε τι από σε αν δεν άκουγα, θεά, µε τη σειρά του.
Μον' έλα, για να πάρω έγδίκηση, βουλή να υφάνεις θέλω,
και στάσου στο πλευρό µου, ατρόµητη καρδιά χαρίζοντας µου,
σαν τότε πού ξεκεφαλίσαµε την Τροία τη στραφταλούσα.
Αν, Γλαυκοµάτα, µου παράστεκες µε ίδιαν ορµή και τώρα,
 εγώ µαζί σου θ' αντροπάλευα και µε τρακόσιους, φτάνει
να ξέρω πλάι µου, πολυσέβαστη θεά, πως παραστέκεις.»
Τότε η Αθηνά, η θεά η γλαυκύµατη, του απηλογήθη κι είπε:
«θα µ' έχεις πάντα παραστάτισσα και δε θα σε ξεχάσω,
η ώρα σα φτάσει πια ν' αρχίσουµε. Θαρρώ από τους µνηστήρες,
 που τρων το βιος σου τώρα ανέµποδα, δε θα 'ναι λίγοι εκείνοι
που θα µολέψουν µε το γαίµα τους και τα µυαλά το χώµα.
Μον' έλα να σε κάνω αγνώριστο µπροστά στον κόσµον όλο:
Το δέρµα θα ζαρώσω τ' όµορφο στο λυγερό κορµί σου,
της κεφαλής σου τα ξανθόµαλλα θα τ' αφανίσω, γύρα
 κουρέλια θα σε ντύσω, σίχαµα σ' όποιον σε βλέπει να 'σαι.
Θα σου θολώσω ακόµα τα όµορφα που ως τώρα άστραφταν µάτια,
να δείξεις στους µνηστήρες κάκοψος, στο ταίρι σου, στο γιο σου,
µικρό που αφήκες στο παλάτι σου, κανείς να µη σε νιώσει.
Μα εσύ πιο πρώτα απ' όλα τράβηξε για το χοιροβοσκό σου,
 αυτόν που γνοιάζεται τους χοίρους σου και το καλό σου θέλει,
κι έχει στο γιο σου και στη φρόνιµη την Πηνελόπη αγάπη.
Στους χοίρους θα τον βρεις να κάθεται κοντά, που εκεί στο βράχο
του Κόρακα και στης Αρέθουσας τη βρύση γύρω βόσκουν,
και τρων βαλάνια, ως να χορτάσουνε, κι από το µαυρονέρι
 πίνουν νερό µε αυτά το ξίγκι τους µαθές πληθαίνει τ' άσπρο.
Εκεί να µένεις και καθούµενος το κάθε τι ανέρωτα,
ωώσόπου εγώ στη Σπάρτη τρέχοντας την ωριογυναικούσα
φωνάξω πίσω τον Τηλέµαχο, το γιο σου' τι έχει φύγει
για την πλατιά τη Λακεδαίµονα, στου Μενελάου το σπίτι,
 µήπως για σένα ακούσει τίποτε, πως ζεις ακόµα κάπου.»
Γυρνώντας τότε ο πολυµήχανος της µίλησε Οδυσσέας:
«Τα πάντα εσύ στα φρένα εκάτεχες' πως τότε δεν του τα 'πες;
κι αυτός τυράννια παραδέρνοντας για να τραβήξει τάχα
πάνω στη θάλασσα την άκαρπη, κι οι άλλοι να τρων το βιος του;»
 Τότε η Αθηνά, η θεά η γλαυκόµατη, του απηλογήθη κι είπε:
«Για τον υγιό σου εσύ µη γνοιάζεσαι' µαζί του ατή µου επήγα,
για ν' ακουστεί κι αυτός, περίλαµπρο να γίνει τ' ονοµά του
στα µέρη εκείνα' κι ουδέ βάσανα τον βρήκαν στο παλάτι
µένει του γιου του Ατρέα και χαίρεται του κόσµου τα ξαρέσια.
 Αλήθεια οι νιοι καρτέρι του 'στησαν µε µελανό καράβι,
να τον σκοτώσουν, πριν στα χώµατα τα πατρικά διαγείρει
µα αυτό δε γίνεται' πρωτύτερα πολλούς θα φάει το χώµα
απ' τους µνηστήρες λέω, τα πλούτη σου που τρώνε κι αφανίζουν.»
Είπε η Αθηνά, κι ευτύς τον άγγιξε µε το ραβδί που εκράτει,
 και ζάρωσε το δέρµα τ' όµορφο στο λυγερό κορµί του,
της κεφαλής του τα ξανθόµαλλα τ' αφάνισε, µε δέρµα
γερόντου του 'ζωσε πολύχρονου τα µέλη γύρω γύρω,
του θόλωσε τα µάτια τα όµορφα, που ξάστραφταν ως τότε,
ακόµα µε άλλα τον περίζωσε κουρέλια και χιτώνα,
 λερά κι ολότρυπα, σε ανείπωτη µουντζούρα βουτηγµένα.
Λαφίνας γρήγορης του φόρεσε τρανό τοµάρι τέλος,
ξεµαδηµένο, και στο χέρι του ραβδί κι ένα σακούλι
βρώµικο, ολότρυπο, που εκρέµουνταν από σκοινί, του δίνει.
Σαν έτσι τα ταίριαξαν, χώρισαν αυτή για του Οδυσσέα
 κινάει το γιο στη Λακεδαίµονα τη θεία γοργά να φτάσει.
Οµήρου Οδύσσεια  ξ
Μετάφραση Ν. Καζαντζάκη  Ι. Κακριδή


κι εκείνος, το λιµάνι αφήνοντας, µέσ' απ' το λόγγο επήρε
τ' ορθό το µονοπάτι, που 'βγαζε στο δάσο, εκεί που του 'χε
δείξει η Αθηνά το θείο πως θα 'βρισκε χοιροβοσκό, τι απ' όλους
τους δούλους του Οδυσσέα καλύτερα το βιος του αυτός γνοιαζόταν.
 Μπρος στην καλύβα του τον πέτυχε καθούµενο, και γύρα
χτισµένον έβλεπες αυλότοιχο, στο ξέφαντο, µεγάλο,
ψηλό, πανέµορφο' σαν έφυγεν ο ρήγας του, τον είχεν
ο θείος χοιροβοσκός µονάχος του σηκώσει για τους χοίρους,
χωρίς η αφέντρα του κι ο γέροντας Λαέρτης να το ξέρουν,
 από τις πέτρες που κουβάλησε' κι είχε ψηλά καρφώσει
αγριαχλαδιάς κλωνάρια, κι έξωθε πυκνά παλούκια µπήξει
ως πέρα από βαλανιδόκλαρα, τη φλούδα βγάζοντας τους.
Και στην αυλή είχε µάντρες δώδεκα µια πλάι στην άλλη χτίσει,
να 'χουν οι χοίροι να κοιτάζουνται' στην κάθε µια βρίσκονταν
 µαζί πενήντα χαµωκύλιστες γουρούνες µαντρισµένες,
γεννούσες, θηλυκές. Τ' αρσενικά πλάγιαζαν έξω κι ήταν
πολύ πιο λίγα' τι τ' αφάνιζαν οι ισόθεοι τρώγοντας τα
µνηστήρες' κι όλο και τους έστελνε τον πιο καλό του χοίρο
ο θείος χοιροβοσκός, διαλέγοντας απ' τα παχιά θρεφτάρια.
 Αρσενικά γι' αυτό του απόµεναν τρακόσια εξήντα µόνο.
Ίδια θεριά κοντά τους τέσσερα σκυ πια κοιµόνταν πάντα,
που ο θείος χοιροβοσκός τ' ανάστησε, στους δούλους µέσα ο πρώτος.
Την ώρα εκείνη δέρµα κόβοντας καλόχρωµο, βοδίσιο,
στα πόδια του σαντάλια εταίριαζεν οι άλλοι βοσκοί είχαν φύγει
 άλλος γι' αλλού, ξοπίσω παίρνοντας των χοίρων τα κοπάδια,
οι τρεις' τι είχε µαθές τον τέταρτο σταλµένο στανικώς του
στην πολιτεία, να πάει στους πέρφανους µνηστήρες ένα χοίρο,
για να τον σφάξουν, να χορτάσουνε µε κρέατα την καρδιά τους.
Ξάφνου τον είδαν τ' αλιχτιάρικα σκυ πια τον Οδυσσέα,
 κι ευτύς του χίµιξαν γαυγίζοντας' µα αυτός κουτός δεν ήταν,
µόνο καθίζει κάτω, αφήνοντας να πέσει το ραβδί του.
Κι όµως τρανό κακό θα πάθαινε µες στο δικό του χτήµα,
αν το τοµάρι ο θείος χοιροβοσκός δεν πέταγε απ' το χέρι
και στην αυλόπορτα δεν έτρεχε µε γρήγορα ποδάρια'
 κι ως µε φωνές µεγάλες έδιωξε τους σκύλους δώθε κείθε
απανωτά λιθάρια ρίχνοντας, γυρνάει και λέει στο ρήγα:
«Οι σκύλοι παραλίγο, γέροντα, να σ' έκαναν κοµµάτια,
ξάφνου ως σου χίµιξαν, και θα 'ριχνες και τη ντροπή σε µένα.
Τα όσα οι θεοί τυράννια µου 'δωκαν και βάσανα δε φτάνουν;
  που τον ισόθεο κλαίω το ρήγα µου και µύρουµοα όπου κάτσω,
κι οι ολόπαχοί µου χοίροι θρέφουνται για ξένους, να 'χουν πάντα
να τρων µα εκείνος λέω σε αλλόγλωσσων ανθρώπων πολιτείες
και χώρες παραδέρνει αδιάκοπα, και το ψωµί του λείπει 
αν είναι στη ζωή και χαίρεται του ήλιου το φως ακόµα.

Ακλούθα τώρα, στο καλύβι µου να πάµε, κι ως ευφράνεις
µε το ψωµί τα σπλάχνα, γέροντα, και το κρασί, σειρά σου
να πεις πούθε είσαι και τι τράβηξες ως τώρα στη ζωή σου.»
Είπε, και µπήκε ο θείος χοιροβοσκός µπροστά για το καλύβι,
κι ως φτάσαν, αποκάτω του 'βαλε φουντόκλαρα να κάτσει,
 κι έστρωσε απάνω τους αδρόµαλλο τοµάρι αγριογιδίσιο,
παχύ, µεγάλο, εκεί που πλάγιαζε κι ατός του' κι ο Οδυσσέας
χαιρόταν που έτσι, τον προσδέχτηκε κι αυτά τα λόγια του 'πε:
«Ο ∆ίας µακάρι κι οι άλλοι αθάνατοι θεοί να σου χαρίσουν
ό,τι ποθεί η καρδιά σου, ξένε µου, που έτσι καλά µε δέχτης!»
 Εύµαιε, και συ του απηλογήθηκες, χοιροβοσκέ, και του 'πες:
«Ξένε, σωστό δεν το 'χω ο ξένος µου να νιώσει αψηφισµένος,
κι ας είναι πιο από σένα δύστυχος' φτωχοί και ξένοι έρχονται
όλοι απ' το ∆ία, κι είναι καλόδεχτο το χάρισµα µας πάντα,
όσο µικρό. Και τι καλύτερο µπορεί να κάνει ο δούλος,
 που ο φόβος τον κρατεί ακατάπαυτα, σαν έχει νιους αφέντες,
ως τούτοι; Μα εκείνου του βάσκαναν οι αθάνατοι το δρόµο.
Θα µε αγαπούσε αυτός, θα µ' έκανε και µένα νοικοκύρη,
σπίτι και κλήρο και µιαν όµορφη γυναίκα δίνοντας µου,
όσα ο καλός αφέντης χάρισε στο δούλο του σπιτιού του,
 που δούλεψε πολύ κι ένας θεός του πρόκοψε το µόχτο,
καθώς επρόκοψε κι ο µόχτος µου σε τούτα εδώ που κάνω.
Πολύ θα µου 'στεκεν ο αφέντης µου, τα γερατιά αν τον βρίσκαν
εδώ, µα εχάθη. Να 'ταν άχναρα το γένος της Ελένης
να χάνουνταν, που τόσων έλυσε παλικαριών τα γόνα!
 Γιατί κι εκείνος του Αγαµέµνονα το γδικιωµό ζητώντας
πήγε στην Τροία την καλοφόραδη, τους Τρώες να πολεµήσει.»
Είπε, και σφίγγοντας τη ζώνη του τρογύρα στο χιτώνα
για τα µαντριά κινούσε, µέσα τους πολλούς που έκλειναν χοίρους'
κι έπιασε κείθε δυό, τους έσφαξε, καψάλισε τις τρίχες,
 κι αφού τους λιάνισε, τους πέρασε σε σούβλες να ψηθούνε'
σαν ψήθηκε το κρέας, το απίθωσε ζεστό και µε τις σούβλες
στον Οδυσσέα µπροστά, πασπάλισε κριθάλευρο από πάνω,
κι αφού γλυκόπιοτο συγκέρασε κρασί στο κρασοκαύκι,
πήγε και κάθισε απαντίκρυ του και λέει γκαρδιώνοντάς τον:

«Να φας ό,τι έχω, ξένε, κόπιασε, το χοιρινό των δούλων,
τι είναι οι µνηστήρες τα θρεφτάρια µου που τρων, κι ουδέ λογιάζουν
στα φρένα των θεών τη µάνητα, κι ουδέ και σπλάχνος νιώθουν.
∆εν αγαπούν οι τρισµακάριστοι θεοί τις αδικίες µας,
µόνο τιµούν το δίκιο, τις καλές τις πράξες των ανθρώπων.
 Οι οχτροί κι οι αντίµαχοι, που κίνησαν να παν σε ξένους τόπους
και τους πατούν, κι ο ∆ίας τους έδωκε ν' αρπάξουν πλήθια κούρσα,
κι αφού γεµίσουν τα καράβια τους, γυρνούν και φεύγουν πίσω 
κι εκείνοι των θεών τη µάνητα βαθιά στα φρένα τρέµουν.
Μα τούτοι εδώ σαν κάτι να 'µαθαν, θεού φωνή θ' ακούσαν,
 πως κείνος βρήκε µαύρο θάνατο, γι' αυτό και δε ζητούνε
γάµο µε τρόπο που θα ταίριαζε, στα σπίτια τους δεν πάνε,
µον' τρων το βιος του ανέγνοιοι, αδιάντροπα, χωρίς να το λυπουνται.
Στο κάθε που περνάει µερόνυχτο σταλµένο από το ∆ία
ένα σφαχτό ποτέ δε σφάζουνε µηδέ και δυο µονάχα'
 και πάντα το κρασί αλογάριαστο τραβούνε κι ασωτεύουν.
Ήταν αλήθεια εκείνου αρίφνητο το βιος' κανένας τόσα
από τους ήρωες δεν απόχτησε, για στη στεριάν αντίκρυ
για στην Ιθάκη ακόµα. Κι είκοσι να µαζεύονταν άντρες,
πάλε δε θα 'φταναν τα πλούτη του' να σου τα διαµετρήσω:
 Αντίκρυ βουκολιά έχει δώδεκα, τόσα κοπάδια γίδες
σκορπούσες, τόσα κι αρνοκόπαδα και τόσα χοιροστάσια,
που τα βόσκουν δικοί µας άνθρωποι και ξένοι ρογιασµένοι.
Εδώ κοπάδια βόσκουν έντεκα σκορπούσες γίδες, πέρα
στην άκρη του νησιού' τα γνοιάζουνται γιδάρηδες παράξιοι,
 και κάθε µέρα πάει καθένας τους κι από 'να ζω σε κείνους,
απ' τα καλόθρεφτα τα γίδια τους το πιο παχύ που θα 'βρει.
Κι εγώ, που εδώ φυλάω και γνοιάζουµαι τους χοίρους τούτους, έχω
να ξεχωρίζω τον καλύτερο, σε κείνους να τον στέλνω.»
Αυτά είπεν' αρπαχτά, αξανάσαστα το κρέας µασούσε εκείνος
 και το κρασί ρουφούσε, αµίλητος, κακά για τους µνηστήρες
στο νου του κλώθοντας. Κι ως έφαγε και στύλωσε η καρδιά του,
ο θείος χοιροβοσκός του πρόσφερε να πιεί από το καυκί του
γεµάτο µε κρασί. Χαρούµενος εκείνος το προσδέχτη,
και κράζοντας τον ανεµάρπαστα του συντυχαίνει λόγια:
 «Αλήθεια, φίλε, ποιος σε αγόρασε και ξόδιασε απ' το βιος του,
µε τόσα πλούτη, τέτοια δύναµη, καθώς µου αναθιβάνεις;
Χάθηκε, µου 'πες, του Αγαµέµνονα το γδικιωµό ζητώντας'
νοµάτισέ τον, να τον γνώρισα µπορεί κι εγώ µια µέρα.
Ο ∆ίας το ξέρει κι οι άλλοι αθάνατοι µονάχα, αν δεν τον είδα

κι έχω µαντάτα του' παράδειρα µαθές σε τόσες χώρες!»
Σ' αυτά ο χοιροβοσκός του απάντησε, στους δούλους µέσα ο πρώτος:
«Απ' όσους φτάνουν µε µαντάτα του περάτες, γέροντα µου,
ποιόν να πιστέψει πια η γυναίκα του κι ο γιος του αλήθεια τώρα; 
που τους φορτώνουν όλο ψέµατα! Το µόνο οι στρατοκόποι
 που θέλουν είναι να 'βρουν πόρεψη, δε λένε την αλήθεια.
Όποιος κι αν φτάσει, γυροφέρνοντας τον κόσµο, στην Ιθάκη,
πάει στην κυρά µου κι όσες του 'ρχονται ψευτιές της αραδιάζει.
Κι εκείνη τον φιλεύει απλόχερα και τον ρωτάει τα πάντα,
κι από τα βλέφαρα, όπως µύρεται, τα δάκρυα ξεχειλούνε,
 συνήθιο ως το 'χουν όσες έχασαν τον άντρα τους στα ξένα.
Εύκολα, γέροντα, θα σκάρωνες και συ το παραµύθι,
για να ντυθείς, κανείς αν σου 'δινε χλαµύδα και χιτώνα.
Μα εκείνου σίγουρα τα κόκαλα τα 'χουν γυµνώσει οι σκύλοι
και τα όρνια τα γοργά απ' τις σάρκες τους, πια στη ζωή δεν είναι.
 Μπορεί τα ψάρια να τον έφαγαν στα κύµατα, και τώρα
του κρύβει ένας γιαλός τα κόκαλα, χωµένα µες στον άµµο.
Εκείνος έτσι εχάθη, κι' έµεινε στους φίλους ο καηµός του,
σε όλους, σε µένα ωστόσο πιότερο, τι εγώ ποτέ κανέναν
δε θα 'βρω αφέντη πιο καλόκαρδο, τον κόσµο κι αν γυρίσω,
 στου κύρη ακόµα και στης µάνας µου να διάγερνα το σπίτι,
εκεί το φως που πρωτοχάρηκα κι ατοί τους µε ανάστησαν
µηδέ γι' αυτούς πια τόσο µύρουµαι, κι ας λαχταρώ στη γη µου
την πατρική γυρνώντας κάποτε να τους ξαναντικρίσω.
Πιο του Οδυσσέα, που εχάθη φεύγοντας, µε καίει η λαχτάρα, ξένε'
 και µόνο τ' όνοµά του ντρέπουµαι να βγάλω από το στόµα,
κι ας µη µε ακούει' πολύ µε γνοιάζουνταν µαθές και µε αγαπούσε'
για µένα, ακόµα κι αν µας έλειψε, µένει ο ακριβός µου αφέντης»
Κι ο αρχοντογέννητος, πολύπαθος του απάντησε Οδυσσέας:
«Φίλε, αν εσύ το αρνιέσαι ολότελα και λες πως δε διαγέρνει
 ποτέ του εκείνος, κι έχεις άπιστη καρδιά στα στήθη πάντα,
µα δεν πετώ κουβέντες άµυαλες κι εγώ, µον' όρκο παίρνω:
Πίσω ο Οδυσσέας θα 'ρθεί' και δώσε µου τα συχαρίκια τότε,
που θα τον δεις φτασµένο σπίτι του να µπαίνει  τότε µόνο
µε ρούχα να µε ντύσεις όµορφα, χλαµύδα και χιτώνα.

πιο πριν, κι ας έχω ανάγκη, τίποτε δε θα δεχόµουν, όχι'
τι σαν τις πύλες του Άδη οχτρεύουµαι τον άνθρωπο που η φτώχια
τον βασανίζει κι όλο ψέµατα µιλώντας αραδιάζει.
Πρώτος ο ∆ίας ας είναι µάρτυρας και της φιλιάς η τάβλα
και του Οδυσσέα το τζάκι του άψεγου, που εδέχτη εµέ τον ξένο,
 πως όλα που θα πω απαράλλαχτα θα βγουν µιαν άκρη ως άλλη:
∆ε θα γυρίσει χρόνος και θα δεις τον Οδυσσέα να φτάνει 
σ' αυτού του φεγγαριού τη λίγωση, στην πιάση του καινούργιου 
ξανά στο σπίτι του, κι εγδίκηση να παίρνει απ' όσους τώρα
καταφρονούν εδώ το ταίρι του και τον παράξιο γιο του.»
 Εύµαιε, και συ του απηλογήθηκες, χοιροβοσκέ, και του 'πες:
«Μηδέ κι εγώ σχαρίκια, γέροντα, ποτέ µου θα σου δώσω,
µηδέ ο Οδυσσέας θα φτάσει σπίτι του' µονάχα ανέγνοιος πίνε
κι άλλη κουβέντα τώρα ας πιάσουµε' τι τα θυµίζεις τούτα;
Κάθε φορά µου φαρµακώνεται βαθιά η καρδιά στα στήθη,
 µόλις το ρήγα µου τον άψεγο κανείς µου αναθυµίσει.
Τους όρκους τώρα ας παρατήσουµε, κι ο θεός ας δώσει να 'ρθει
εδώ ο Οδυσσέας, καθώς το θέλουµε κι εγώ κι η Πηνελόπη
κι ο θεοπρόσωπος Τηλέµαχος κι ο γέροντας Λαέρτης.
Μα για το γιο του τώρα γόζουµαι κι αλάγιαστα χτυπιέµαι,
 για τον Τηλέµαχο, που τράνεψε µε των θεών τη χάρη
σα ροδιχµός, και του καµάρωνα το ανάριµµα, την όψη,
κι έλεγα, ως άντρας πως δε θα 'δειχνε πιο κάτω απ' το γονιό του,
Μα ένας θεός του παροσάλεψε τα ζυγιασµένα φρένα,
για κι άνθρωπος, και για τον κύρη του ξεκίνησε να µάθει
 στην άγια Πύλο. Ωστόσο οι πέρφανοι µνηστήρες του 'χουν στήσει
καρτέρι, ως θα διαγέρνει σπίτι του' του ισόθεου του Αρκεισίου
να ξεκληρίσει θέλουν άχναρα το γένος στην Ιθάκη.
Όµως γι' αυτόν, κι αν είναι να πιαστεί κι αν είναι να γλιτώσει,
το χέρι ο ∆ίας αν βάλει απάνω του, πια ας µη µιλούµε τώρα.
 Μον' έλα, πες µου, αν θέλεις, γέροντα, τα πάθη τα δικά σου'
και πρώτα τούτο εδώ µολόγα µου, καλά να το κατέχω:
Ποιος είσαι; πούθε; που η πατρίδα σου και που οι γονιοί σου εσένα;
και ποιο είναι το καράβι που 'φτασες; οι ναύτες στην Ιθάκη
πως σ' έφεραν µαθές; ποιοί πέτουνται πως είναι τάχα, πες µου'
 στα µέρη ετούτα δε φαντάζουµαι πεζός φτασµένος να 'σαι!»
Γυρνώντας τότε ο πολυκάτεχος του µίλησε Οδυσσέας:
«Για τούτα τώρα που µε ρώτησες θα πω την πάσα αλήθεια'
να 'µαστε οι δυο µας και να πίνουµε γλυκό κρασί, να τρώµε
µες στην καλύβα εδώ, καθούµενοι στην τάβλα δίχως έγνοια,
 καιρό όσο θέµε, και να γνοιάζουνται για τις δουλειές µας άλλοι 
και πάλε δε γινόταν εύκολα, και σ' ένα χρόνο ακέριο,
αν σου αναθίβανα τα πάθη µου, να φτάσω να τελέψω
τα που 'χω απ' των θεών το θέληµα τυράννια σύρει ως τώρα.
Απ' την πλατιά την Κρήτη πέτουµαι πως η γενιά µου σέρνει'
 πλούσιος ο κύρης µου, που ανάσταινε κι είχε γεννήσει κι άλλους
πολλούς στο σπίτι γιους' το ταίρι του τους είχε γεννηµένα 
γνήσιους υγιούς' κι ήταν η µάνα µου συγκόρµισσά του µόνο
αγοραστή, µα δε µε χώριζεν απ' τους υγιούς τους άλλους
καθόλου ο γιος του Ιλάκου, ο Κάστορας  τι είµαι σπορά δικιά του.
 Στην Κρήτη τότε σαν αθάνατο τόνε τιµούσε ο κόσµος
για τ' αγαθά του και τα πλούτη του και τους παράξιους γιους του.
Μα σύντας πια τον πήραν κι έφυγαν του Κάτω Κόσµου οι Λάµιες,
στον Άδη να τον παν, διαµοίρασαν το βιος του βάζοντας το
τ' άλλα τ' αδέρφια µου τα πέρφανα σε κλήρο' µόνο εµένα
 απ' τ' αγαθά του λίγα µου 'δωκαν κι ένα µονάχα σπίτι.
Κι όµως την κόρη εγώ παντρεύτηκα τρανών νοικοκυραίων
για την αξιά µου' φυγοπόλεµος κι ανούφελος δεν ήµουν
µαθές καθόλου' κι όµως χάθηκαν τα πάντα πια για µένα!
Μα εσύ θαρρώ πως κι έτσι, βλέποντας την καλαµιά, θα νιώσεις
 ποιος ήµουν άλλοτε, τα βάσανα προτού πλακώσουν πλήθια.
Ο Άρης µαθές κουράγιο µου 'δινε περίσσιο κι η Παλλάδα
και τσάκιζα στρατούς' κι ως διάλεγα, καρτέρι για να στήσω,
τους πιο αντρειανούς, για τους αντίµαχους κακά στο νου κλωσώντας,
το θάνατο η καρδιά µου η πέρφανη ποτέ της δε φοβόταν.
 Πρώτος µπροστά χιµώντας έριχνα µε το κοντάρι κάτω
όποιον αντίµαχο τα πόδια µου πρόφταιναν, ως δροµούσε.
Τέτοιαν αξιά είχα εγώ στον πόλεµο΄ τη γη δεν τη γνοιαζόµουν
κι ουδέ το σπίτι, που προκόβοντας τρανά παιδιά ανασταίνει'
εµένα ο νους µου πάντα στ' άρµενα και στα κου πια γυρνούσε
 και στους πολέµους, στα καλόξυστα κοντάρια, στις σαγίτες,
που ειν' όλο αγριότη και θωρώντας τα τα τρέµουν οι άλλοι ανθρώποι. Αυτά ο θεός
ωστόσο µου 'βαζε στα φρένα, αυτά µου άρεσαν
κάθε άνθρωπος και µε άλλη χαίρεται µαθές δουλειά στον κόσµο.
Των Αχαιών οι γιοι το πόδι τους δεν είχαν βάλει ακόµα

στην Τροία, κι εννιά φορές κυβέρνησα στρατούς και πλοία, να πάµε
µακριά σε αλλόξενους αντίµαχους, κι ήταν πολλά τα κούρσα.
Ατός µου περίσσα εξεδιάλεγα, και µου 'δινε κι ο κλήρος
κι άλλα πολλά' σε λίγο επλούτυνε το σπίτι µου, κι ο κόσµος
στην Κρήτη πήρε να µε σέβεται, να νιώθει φόβο οµπρός µου.
 Μα ως τούτη τη στρατιά αποφάσισεν ο ∆ίας ο µακροβίγλης,
τη µισητή, που τόσων έλυσε παλικαριών τα γόνα,
τον ξακουσµένο επήραν κι έσπρωχναν Ιδοµενέα και µένα
στην Τροία τα πλοία να κυβερνήσουµε. Για ν' αρνηθούµε τρόπος'
δεν ήταν η βαριά µας τρόµαζε καταλα πια του κόσµου.
 Των Αχαιών οι γιοι παλεύαµε χρόνους εννιά κει πέρα'
στους δέκα, του Πριάµου ως πήραµε το κάστρο, ξεκινούµε,
µα ένας θεός ανεµοσκόρπισε τ' αργίτικα καράβια.
Για µένα βάσανα ο βαθύγνωµρς ο ∆ίας στοχάστηκε άλλα,
του άµοιρου, τι ένα µήνα χάρηκα µονάχα τα παιδιά µου
 και τ' αγαθά µου και το ταίρι µου' στους δυο η καρδιά µου ξάφνου
καράβια ν' αρµατώσω µ' έσπρωξε, για ν' αρµενίσω αλάργα
µε τους ισόθεους τους συντρόφους µου, στης Αίγυπτος τα µέρη.
Εννιά καράβια πρώτα αρµάτωσα και βρήκα τσούρµο αµέσως"
έξι µερόνυχτα ξεφάντωναν οι γκαρδιακοί συντρόφοι,
 κι εγώ σφαχτά πολλά τους έστελνα, να 'χουν µαθές να κάνουν
και στους θεούς θυσίες κι οι τάβλες τους γεµάτες να 'ναι πάντα.
Απάνω στις εφτά µπαρκάραµε, κι απ' την πλατιά την Κρήτη
µε πρίµο δυνατό αρµενίζαµε βοριά, λες κάποιο ρέµα
µαζί του ανέκοπα µας έσερνε' κανένα µου καράβι
 δεν έπαθε' γεροί κι ανέβλαβοι καθόµαστε, τι εκείνα
καλά τα κυβερνούσαν οι άνεµοι κι οι τιµονιέροι µόνο.
Σε πέντε µέρες κιόλας φτάσαµε στον ωριορεµατάρη
το Νείλο ποταµό, κι αράξαµε τα δρεπανόγυρτά µας
καράβια εκεί' κι εγώ παράγγελνα στους γκαρδιακούς συντρόφους
 στ' άρµενα πλάι να µένουν, τ' άρµενα στο νου τους πάντα να 'χουν,
και βίγλες τις κορφές επρόσταξα να πιάσουν ένα γύρο.
Μα αυτοί το παραπηραν πάνω τους, και στην αποκοτιά τους
των Αιγυπτίων τα πλούσια χτήµατα κινούσαν να πατήσουν,
και σέρναν σκλάβες τις γυναίκες τους και τα µικρά παιδιά τους,
 και σκότωναν κι αυτούς. Μα ως έφτασε γοργά η βοή στην πόλη,
εκείνοι ακούγοντας το κάλεσµα χαράµατα πρόφτασαν,
κι ευτύς ο κάµπος όλος γέµισε πεζούς κι αµαξολάτες,
και τα χαλκένια άστραφταν άρµατα. Στους συντρόφους µου τότε
φύτεψε ο ∆ίας ο κεραυνόχαρος δείλια κακή, κι ουτ' ένας

µπρος στον οχτρό εκρατήθη, τι ο χαµός µας είχε ζώσει ολούθε.
Εκεί πολλούς δικούς µας σκότωσαν µε τα χαλκά κοντάρια
τους άλλους ζωντανούς τους έσερναν, να τους δουλεύουν σκλάβοι.
Μα εµένα ο ∆ίας ατός του µου 'βαλε στα φρένα αυτή τη γνώµη 
κι όµως µακάρι εκεί να πέθαινα, να µ' είχε πάρει ο Χάρος
 στην Αίγυπτο, τι µε περίµεναν πολλά τυράννια ακόµα!
Την κεφαλή απ' το κράνος γύµνωσα το στέριο, και τους ώµους
απ' το σκουτάρι, το κοντάρι µου να πέσει κάτω αφήκα,
κι ήρθα αντικρύ στου ρήγα τ' άλογα, τα γόνατα του πιάνω
και τα φιλώ' κι αυτός µε γλίτωσε και µ' άφησε να ζήσω,
 κι απά στο αµάξι του θρηνάµενο µε πήγε στο παλάτι.
Πλήθος ωστόσο πάνω µου έριχναν µε φράξινα κοντάρια,
στην άγρια µάνητα τους θέλοντας να µε σκοτώσουν οι άλλοι'
όµως εκείνος δεν τους άφηνε, τι είχε του ∆ία το φόβο,
τους ξένους που φυλάει και τ' άνοµα τόνε ξοργίζουν έργα.
 Χρόνους εφτά κει πέρα απόµεινα, κι είχα µαζέψει πλούτη
µέσα στην Αίγυπτο γυρίζοντας, γιατί όλοι µου χάριζαν.
Μα στου καιρού το κυκλογύρισµα τα οχτώ σαν ήρθαν χρόνια,
απ' τη Φοινίκη κάποιος έφτασε, στους δόλους κατεχάρης,
κορµί χαµένο, που' χε αρίφνητα κακά στον κόσµο κάνει.
 Τα λόγια του το νου µου πλάνεψαν και ξεκινούµε αντάµα
για τη Φοινίκη, όπου του βρίσκουνταν και βιος πολύ και σπίτια.
Ακέριος ένας χρόνος πέρασε που 'µεινα εκεί κοντά του'
όµως οι µέρες πια σα διάβηκαν και κύλησαν οι µήνες
κι ο χρόνος γύρισε κι ήρθε άνοιξη ξανά στην πλάση, τότε
 στο πελαγόδροµο καράβι του για τη Λιβύα µε πήρε,
και µε γελούσε, τάχα αντάµα του φορτίο θα κουβαλούσα,
µα αλήθεια είχε στο νου πουλώντας µε περίσσια να κερδίσει.
Εγώ τι θα γενεί το µάντευα, µα ακλούθηξα απ' ανάγκη'
και το άρµενο µε πρίµο αρµένιζε βοριά' δεξιά κι αλάργα
 χάραζε η Κρήτη' ωστόσο θάνατο τους µελετούσε ο ∆ίας'
τι πια την Κρήτη ως πίσω αφήκαµε κι ουδέ φαινόταν άλλη
στεριά τρογύρα, µόνο η θάλασσα τον ουρανό να σµίγει,
στύλωσε πάνω απ' το καράβι µας ο γιος του Κρόνου ξάφνου
σύγνεφο µαύρο, που σκοτείνιασε το πέλαγο άκρη ως άκρη'
 µαζί κι ο ∆ίας βροντάει και τ' άρµενο χτυπά µε αστροπελέκι,
κι αυτό απ' του ∆ία τ' αστραποπέλεκο στρουφοτινάχτη ακέριο
και θειάφι εµύρισε, κι ως πέσαµε µεµιάς απ' το καράβι,
ίδια κουρούνες οι άλλοι στ' άρµενο τρογύρα παράδερναν
στο κύµα, µα ο θεός τους έκοψε του γυρισµού τη στράτα.
 Εµένα ο ∆ίας, καθώς δοκίµαζα τόσους καηµούς, ατός του
του γαλαζόπλωρου πλεούµενου το τρίψηλο κατάρτι
στα χέρια µου 'ριξε, το θάνατο για να ξεφύγω πάλε.
Πιασµένος πάνω του παράδερνα µ' ενάντιους τους ανέµους
µέρες εννιά' στις δέκα µ' έριξε στων Θεσπρωτών τη χώρα
 κύµα µεγάλο, στρουφοκύλιστο, στη µαύρη µέσα νύχτα.
Κει πέρα ο ξακουσµένος Φείδωνας, των Θεσπρωτών ο ρήγας,
µε δέχτη ως φίλος αξαγόραστα' τι ως ήµουν δαµασµένος
από την πάχνη και τον κάµατο, µε σήκωσεν ο γιος του
από το χέρι και στου κύρη του µε πήγε το παλάτι,
 και ρούχα να φορέσω µου' δωκε, χλαµύδα και χιτώνα.
Κει πέρα τ' όνοµα πρωτόπεσε στ' αφτιά µου του Οδυσσέα'
τον είχε ο ρήγας, στην πατρίδα του καθώς γυρνούσε εκείνος,
φιλοκονέψει λέει' και µου 'δειχνε το συναγµένο βιος του,
χρυσάφι και χαλκό και σίδερο µε κόπο δουλεµένο'
 γενιές ακέριες δέκα θα 'φταναν να θρέψουν όλα τούτα'
τόσο µεγάλο βιος τον πρόσµενε στου ρήγα το παλάτι.
Προσώρας στη ∆ωδώνη, µου 'λεγε, βρισκόταν, για να πάρει
βουλή απ' το ∆ία, το δρυ του ακούγοντας τον ψηλοφουντωµένο,
µετά από τόσα χρόνια που 'λειψε, το πως θα γύρναε πίσω,
 κρυφά για φανερά, στα χώµατα τα πλούσια της Ιθάκης.
Στον ίδιο εµένα ορκίστη, ως έκανε σπονδή στο αρχοντικό του,
πως είχαν ρίξει κιόλας τ' άρµενο στο κύµα, κι οι σύντροφοι
πρόσµεναν έτοιµοι, στον τόπο του τον Οδυσσέα να πάνε.
εµένα µ' έστειλε πρωτύτερα, τι βρέθηκε καράβι
 θεσπρωτικό για το πολύσταρο ∆ουλίχιο να σαλπάρει.
Κει πέρα να µε παν στον Άκαστο το ρήγα δίχως άλλο
τους πρόσταξε' µα αυτοί µελέτησαν κακιά βουλή στα φρένα
για µένα, για να µπλέξω πιότερο στης συφοράς το δίχτυ.
Μόλις το πλοίο το πελαγόδροµο βαθιά ξανοίχτη, εκείνοι
 µηχανεύτηκαν δίχως άργητα τη µέρα της σκλαβιάς µου'
τα που φορούσα ρούχα µου 'βγαλαν, χλαµύδα και χιτώνα,
κι άλλο χιτώνα και παλιόρουχα µου δώκαν να φορέσω,
όλα ξεσκίδια' µε τα µάτια σου τα βλέπεις τώρα οµπρός σου.
Το βράδυ, στα χωράφια ως έφτασαν της ξέφαντης Ιθάκης,

πρώτα στο πλοίο το καλοκούβερτο γνοιάστηκαν να µε δέσουν
γερά µ' ένα σκοινί καλόστριφτο, µετά πήδησαν όξω
όλο βιασύνη, στο περίγιαλο το δείπνο να συντάξουν.
Μα ατοί τους οι θεοί µου ξέλυσαν τον κόµπο δίχως κόπο,
και τότε εγώ τα κουρελόρουχα τυλίγω στο κεφάλι,
 κι απ' το τιµόνι κάτω εγλίστρησα, κι ακούµπησα στο κύµα
το στήθος, κι άνοιξα τα χέρια µου και κίνησα να πλέκω'
και στη στεριά σε λίγο βρέθηκα, µακριά από κείνους, κι όξω
σε λόγγο βγαίνω λουλουδόσπαρτο και πλάγιασα κει µέσα
ένα κουβάρι' πήραν κι έτρεχαν εκείνοι συχυσµένοι
 γυρεύοντας µε, µα τους φάνηκε το πιο καλό πως είναι
πιο πέρα να µην ψάξουν. Στ' άρµενο λοιπόν γυρνούν και µπαίνουν
και ξεκινούν µα εµένα µ' έκρυψαν µε δίχως κόπο ατοί τους
οι αθάνατοι θεοί και µ' έφεραν σε ανθρώπου µυαλωµένου
τη µάντρα τώρα' θα 'ναι, φαίνεται, γραφτό να ζήσω ακόµα!»
 Εύµαιε, και συ του απηλογήθηκες, χοιροβοσκέ, και του 'πες:
«Ξένε τρισάµοιρε, ξεσήκωσες περίσσια την καρδιά µου
τις συφορές σου ανιστορώντας µου, τα παραδέρµατά σου.
Μα λέω πιο πριν σωστά δε µίλησες, πως του Οδυσσέα µαντάτα
µας φέρνεις' δεν πιστεύω! Μου 'φταναν τα πάθη τα δικά σου.
 Γιατί να πεις του κάκου ψέµατα; ∆εν ξέρω λες κι ατός µου
πως δε γυρίζει πίσω ο αφέντης µου; Τον µίσησαν περίσσια
όλοι οι θεοί, που δεν τον σκότωσαν πιο πριν στης Τροίας τα µέρη,
µηδέ, σαν τέλεψε τον πόλεµο, στα χέρια των δικών του.
Οι Αργίτες όλοι θα του σήκωναν τρανό µνηµούρι τότε,
 κι ακόµα η δόξα του θ' απόµενε κληρονοµιά στο γιο του.
Μα τώρα αδόξαστο τον άρπαξαν οι Λάµιες του θανάτου'
κι εγώ τραβήχτηκα φυλάγοντας τους χοίρους' δεν πηγαίνω
ποτέ στη χώρα, ξον αν είδηση τύχει από κάπου κι έρθει
και στείλει η Πηνελόπη η φρόνιµη και πει πως µε γυρεύει.
 Εκεί κοντά στον ξένο κάθουνται και τον ψιλορωτούνε,
άλλοι θλιµµένοι για το ρήγα τους που χρόνισε στα ξένα,
κι άλλοι χαρούµενοι, που αγδίκιωτα τα πλούτη του ρηµάζουν.
Μα εγώ µηδέ ξετάζω τίποτε µηδέ ρωτώ, από τότε
που ήρθε ένας Αιτωλός και µ' έπαιξε' τι είχε σκοτώσει κάποιον,
 κι αφού παράδειρε γυρίζοντας σε πλήθος χώρες, ήρθε
και στο µαντρί µου' κι όπως κοίταζα να τον καλοσκαµνίσω,
στην Κρήτη πως τον είδε µου 'λεγε να σιάζει τα καράβια
που του κακόπαθαν στις θάλασσες, στου Ιδοµενέα το σπίτι.
Για θέρος για ψιµοκαλόκαιρο κοντά µας θα γυρνούσε

µε τους ισόθεους λέει συντρόφους του, στα πλούτη φορτωµένος.
Και συ, κατακαηµένε γέροντα, µια κι ο θεός σε φέρνει,
µη µε πλανάς, µη θες µε ψέµατα να µε καλοκαρδίσεις'
δεν είν' γι' αυτό που την αγάπη µου και την τιµή µου θα 'χεις'
τον ξένιο ∆ία φοβούµαι κι ένιωσα συµπόνια και για σένα.»
 Γυρνώντας τότε ο πολυµήχανος του µίλησε Οδυσσέας:
«Στα στήθια σου η καρδιά σε τίποτε δε δίνει πίστη αλήθεια,
αφού και µε όρκο µου δεν µπόρεσα τη γνώµη σου ν' αλλάξω.
Μον' έλα, στοίχηµα να βάλουµε, κι ας είναι απάνωθέ µας
οι αθάνατοι που ζουν στον Όλυµπο και για τους δυο µαρτύροι:
 Αν τύχει και διαγείρει ο αφέντης σου στο σπίτι τούτο πίσω,
ρούχα να βάλω δώσε απάνω µου, χλαµύδα και χιτώνα,
και πέρα στο ∆ουλίχιο στείλε µε, σαν που ποθεί η καρδιά µου'
µα αν δε γυρίσει πίσω ο αφέντης σου, καθώς σου λέω, να βάλεις
τους δούλους σου από βράχο τρίψηλο να µε γκρεµίσουν κάτω,
 για να φοβάται κι άλλος ζήτουλας ψευτιές να κατεβάζει.»
Κι ο θείος χοιροβοσκός του µίλησε κι απηλογιά του δίνει:
«Όνοµα, ξένε, λέω πως θα 'βγαζα καλό, θα µε τιµούσεν
ο κόσµος  τωρινοί, µελλούµενοι  το στοίχηµα αν δεχόµουν!
Να σε δεχτώ µες στο καλύβι µου, να σε καλοσκαµνίσω,
 κι αµέσως να σου δώσω θάνατο, να πάρω τη ζωή σου!
Και πια στο ∆ία τα παρακάλια µου µε τι καρδιά θα υψώνω;
Καιρός για δείπνο! Μόνο οι σύντροφοι να φτάναν στο καλύβι
µιαν ώρα αρχύτερα, το δείπνο µας να το γνοιαστούµε πλούσιο.»
Εκείνοι τέτοια συναλλήλως τους σταύρωναν λόγια τότε,
 και να οι χοιροβοσκοί που διάγερναν στη µάντρα µε τους χοίρους.
Κι ευτύς, ως πήραν και τους έκλεισαν στις κοίτες να πλαγιάσουν, αλαλητός ασκώθη
αλάγιαστος απ' τα γρυλλίσµατά τους.
Κι ο θείος χοιροβοσκδς εφώναξε τους συντρόφους του κι είπε:
«Τον πιο καλό απ' τους χοίρους φέρτε µου, να σφάξω για τον ξένο
 το µακρινό' ας καλοπεράσουµε και µεις, που χρόνια τώρα
τόσα τραβούµε, τους ασπρόδοντους για να φυλάµε χοίρους,
κι άλλοι αξεπλέρωτα τα κόπια µας να τρων και ν' ασωτεύουν.»
Είπε, και πήρε µε τον άσπλαχνο χαλκό να κόβει ξύλα,
κι οι άλλοι πολύ παχύ, πεντάχρονο του φέραν µέσα χοίρο,
 και να σταθεί στη στιά τον έσπρωξαν. Μα τους θεούς και τότε
ο θείος χοιροβοσκός δεν ξέχασε στην άδολη καρδιά του,
κι έκαµε αρχή και τρίχες έριχνε στη φλόγα απ' το κεφάλι
του ασπροδοντάτου χοίρου, κι εύχουνταν στους αθανάτους όλους,
να στρέψει πια ο Οδυσσέας στο σπίτι του' µετά µε σκίζα, που 'χε
 από το δρυ κρατήσει που 'κοψε, παίρνοντας φόρα, δίνει
στο χοίρο µια, κι αυτός σωριάστηκε' κι οι άλλοι γοργά τον σφάξαν,
τον καψάλισαν και τον έκοψαν κι εκείνος πήρε ολούθε
κοµµάτια κρέας ωµό και τα 'βαζε σε πλήθιο ξίγκι απάνω'
κι αφού µε αλεύρι τα πασπάλισε και τα 'ριξε στις φλόγες,
 τ' άλλα τα λιάνισαν, τα πέρασαν στις σούβλες και τα ψήναν
µ' έγνοια πολλή' και σύντας ψήθηκαν κι απ' τη φωτιά τα βγάλαν,
στα κρεατοσάνιδα τα σώριασαν και πήρε να µοιράζει
ο Εύµαιος ορθός, τι αλήθεια κάτεχε της τάβλας τα συνήθια.
Εφτά µερίδες όλο το 'καµε το κρέας, πριχού µοιράσει'
 µε δέηση µια στην πάντα απίθωσε για τον Ερµή, της Μαίας
το γιο, και τις ξανθιές, και µοίρασε τις άλλες στους συντρόφους'
µα οµπρός στον Οδυσσέα, τιµώντας τον, κοψίδια από την πλάτη του ασπροδοντάτου
χοίρου εσώριαζε, και χαίρουνταν ο ρήγας.
Γυρνώντας τότε ο πολυµήχανος του µίλησε Οδυσσέας:
 «Ο ∆ίας πατέρας, Εύµαιε, να 'θελε να σου 'χει αγάπη τόση,
σαν όση εγώ, που στην κατάντια µου µε νοιάζεσαι έτσι πλούσια!»
Εύµαιε, και συ του απηλογήθηκες, χοιροβοσκέ, και του 'πες:
«Πάρε και τρώγε, ξένε δύστυχε, και χάρου ό,τι έχεις µπρος σου
µας κυβερνάει θεού το θέληµα' µια τούτο µας το δίνει,
 µια το άλλο µας το αρνιέται, ως του 'δοξε, τι δύνεται τα πάντα.»
Αυτά είπε, κι έκαψε το αγιάτικο το κρέας στους αναιώνιους
θεούς, κρασί φλογάτο εστάλαξε, µετά στον Οδυσσέα
την κούπα πρόσφερε, και κάθισε κι ατός του στο τραπέζι'
στερνά ψωµί ο Μεσαύλιος µοίρασε' τον είχε αγορασµένο
 ο θείος χοιροβοσκός µονάχος του, κι είχε απ' το βιος του δώσει,
τότε απ' την Τάφο που τον έπαιρνε, σαν πια είχε φύγει ο ρήγας,
χωρίς να το προστάξει η αφέντρα του κι ο γέροντας Λαέρτης.
Κι αυτοί στα ετοιµασµένα αντίκρυ τους φαγιά τα χέρια απλώσαν
και σύντας του πιοτού θαράπεψαν και του φαγιού τον πόθο,
 πήρε ο Μεσαύλιος και τους σήκωσε τ' αποµεινάρια, κι όλοι,
ψωµί και κρέας χορτάτοι, κίνησαν να πάνε να πλαγιάσουν.
Η νύχτα είχε έρθει µαύρη, αφέγγαρη, και πήρε ο ∆ίας να βρέχει ολονυχτίς' φυσούσε
αλάγιαστος κι 'ολο βροχή ο πονέντης'
κι είπε ο Οδυσσέας, τον Εύµαιο θέλοντας να δοκιµάσει, τάχα,

µια και τον γνοιάστη τόσο, θα 'βγαζε µια κάπα να του δώσει,
για τη δικιά του για άλλον σπρώχνοντας από τους συντρόφους του; «Εύµαιε και σεις
σύντροφοι επίλοιποι, το τι θα πω για ακούτε!
Ένα µεγάλο λόγο θα 'λεγα' το παλαβό µε σπρώχνει
κρασί' τι αυτό και τον πιο φρόνιµο να τραγουδήσει βάζει,
 τον κάνει να ξεσπά σε χάχανα, τον σπρώχνει να χορεύει,
να πει και λόγια, που καλύτερα να µην τα ξεστοµούσε.
Όµως µια κι άνοιξα το στόµα µου, πια δε θα το κρατήσω.
Αχ, νιος και να 'µουν, αξεθύµαστη τη δύναµη µου να 'χα,
ως τότε που καρτέρι εστήσαµε κάτω απ' της Τροίας το κάστρο!
 Ο γιος του Ατρέα Μενέλαος άνοιγε το δρόµο κι ο Οδυσσέας,
κι είχαν καλέσει τρίτο αντάµα τους και µένα ν' αρχηγέψω.
Μα σύντας πια στο κάστρο έφτάσαµε και στα ψηλά τειχιά του
και στα χαµόδεντρα χωθήκαµε, σε βάλτους και καλάµια,
στη γη ξαπλώσαµε, ζαρώνοντας µες στην αρµατωσιά µας.
 Κι ως έπεσε ο βοριάς, µας πλάκωσε κακιά και παγωµένη
η νύχτα' ως πάχνη σκληρό κι άλιωτο σωριάζουνταν το χιόνι,
που ως έπεφτε έτσι κρύο, κρουστάλλιαζε τρογύρα στα σκουτάρια.
Οι άλλοι, µαζί τους όπως είχανε και κάπες και χιτώνες, γλυκοκοιµούνταν, και τις πλάτες
τους µε τα σκουτάρια εσκέπαν
 µα εγώ την κάπα στους συντρόφους µου, κινώντας, είχα αφήσει
αστόχαστα' πως θα ξεπάγιαζα δεν πίστευα, και πήγα
φορώντας µόνο το σκουτάρι µου και το λαµπρό το ζώµα.
Μα όντας η νύχτα πια ασπρογάλιαζε κι είχανε γείρει τ' άστρα,
τον Οδυσσέα, που πλάι µου κοίτουνταν, σκουντώ µε τον άγκωνα,
 κι αφτί µεµιάς εκείνος έστησε, τα λόγια µου ν' ακούσει:
,, Γιέ του Λαέρτη αρχοντογέννητε, πολύτεχνε Οδυσσέα,
το κρύο το άποψινό µε αφάνισε' πια µη µε λογαριάζεις
στους ζωντανούς' θεός µε πλάνεψε και ξέχασα την κάπα.
Φορώ µονάχα το χιτώνα µου και γλιτωµό δεν έχω."
 Είπα, κι εκείνου ο νους εδούλευε γοργά και βρήκε τρόπο,
τι στη βουλή καθώς και στ' άρµατα το ταίρι του δεν είχε'
σε µένα πρώτα απηλογήθηκε µουρµουριστά και µου 'πε:
,, Σώπα, µην τύχει και το λόγο σου γρικήσει Αργίτης άλλος!
Μετά, ακουµπώντας στον αγκώνα του την κεφαλή, φωνάζει:
 ,, Ακούτε, φίλοι! Μου 'ρθεν όνειρο θεϊκό στον ύπνο απάνω'
πολύ µακριά απ' τα πλοία βρεθήκαµε' µονάχα να 'ταν κάποιος
στο γιο του Ατρέα, τον Αγαµέµνονα, να τρέξει, το ρηγάρχη,
να ξεσηκώσει να 'ρθουν πιότεροι δω πέρα απ' τα καράβια."
Είπε, κι ο Θόας, ο γιος του Αντραίµονα, πετάχτη ορθός µε βιάση,
 µα µόλις έριξε από πάνω του την πορφυρή του κάπα
κι έτρεξε πίσω στα καράβια µας, εγώ στο ρούχο εκείνου,
πια ως που' φεξεν η Αυγή η χρυσόθρονη, χαρούµενος κοιµόµουν.
Νιος έτσι να 'µουν κι αξεθύµαστη τη δύναµη µου να 'χα,
και κάποιος στο µαντρί θα µου 'δινε χοιροβοσκός µια κάπα,
 σ' έτοιο αντρειωµένο την αγάπη του να δείξει και το σέβας.
Τώρα µε τέτοια κουρελόρουχα και ποιος µε λογαριάζει!»
Εύµαιε, και συ του απηλογήθηκες, χοιροβοσκέ, και του 'πες:
«Μιαν ιστορία µας είπες, γέροντα, χωρίς ψεγάδι αλήθεια,
κι ουτ' ένας λόγος σου για αταίριαστος για δίχως όφελός σου.
 Γι΄ αυτό και ρούχα θα σου δώσουµε κι ό,τι άλλο ακόµα, απ' όσα
θέλει ένας ξένος που κακόπαθε και φτάνει αναγκεµένος 
γι' απόψε' το πουρνό τυλίγεσαι και πάλε στα κουρέλια'
χιτώνες για αλλαξιά δεν έχουµε κι ουδέ περίσσιες κάπες,
για να φορούµε έδώ' καθένας µας µιαν έχει και τη βάζει.
 Μα του Οδυσσέα το γιο περίµενε! Μόλις διαγείρει εκείνος,
και κάπα και χιτώνα µόνος του θα σου χαρίσει, κι όπου
καρδιά και νους σε σπρώχνουν, πρόθυµα θα σε καλοστρατίσει.»
Σαν είπε αυτά, πετάχτη κι άρχισε πλάι στη φωτιά να στρώνει,
τοµάρια απανωτά σωριάζοντας αρνίσια και γιδίσια'
 κι ως πλάγιασε ο Οδυσσέας, τον σκέπασε, µια κάπα ρίχνοντας του
χοντρή, µεγάλη, που τη φύλαγε µαθές να µεταλλάζει,
για να 'χει να φορεί, σαν πλάκωνε πολύ βαρύς χειµώνας.
Έτσι ο Οδυσσέας εκεί κοιµήθηκε, κι οι νιοί βοσκοί κοντά του
κοιµόνταν όµως δεν το θέλησε µαζί τους να πλαγιάσει
 ο θείος χοιροβοσκός, αφήνοντας αφύλαχτους τους χοίρους.
Όξω λοιπόν να βγει αρµατώνουνταν, και χάρηκε ο Οδυσσέας,
που τόσο για το βιος του εγνοιάζουνταν, κι ας τον θαρρούσε αλάργα.
Στους στέριους ώµους πρώτα πέρασε το κοφτερό σπαθί του,
κάπα πολύ χοντρή, απ' τον άνεµο να τον φυλάει, τυλιχτή,
 τοµάρι ακόµα γίδας σήκωσε τρανής, καλοθρεµµένης,
και κοφτερό κοντάρι παίρνοντας, σκυ πια µακριά κι ανθρώπους
να διώχνει, για το βράχο εκίνησε, που οι χοίροι οι άσπροδοντάτοι,
απ' το βοριά για ν' απαγγειάζουνε, κοιµούνταν κάτωθέ του.
Οµήρου Οδύσσεια  o
Μετάφραση Ν. Καζαντζάκη  Ι. Κακριδή
 Για την πλατιά τη Λακεδαίµονα ξεκίνησε η Παλλάδα
την ίδιαν ώρα, στον πανέµνοστο του αντρόκαρδου Οδυσσέα
για να θυµίσει, πια πως έφτασε του γυρισµού του η µέρα.
Στο στρώµα έβρηκε τον Τηλέµαχο και τον υγιό τον άξιο
 του Νέστορα, στου πολυδόξαστου Μενέλαου το χαγιάτι.
Είχε βουλιάξει ο γιος του Νέστορα σε βελουδένιον ύπνο,
µα τον Τηλέµαχο, ως του κύρη του τον τυραννούσεν η έγνοια,
ο γλυκός ύπνος δεν τον έπαιρνε στη θεία τη νύχτα µέσα.
Τότε η Αθηνά, η θεά η γλαυκόµατη, σιµά του εστάθη κι είπε:
 «Πια από το σπίτι σου, Τηλέµαχε, να λείπεις δεν ταιριάζει'
τι έχεις αφήσει εκεί τα πλούτη σου και µες στο σπίτι σου άντρες
τόσο ξαδιάντροπους, που ολάκερο µπορεί να φαν τα βιος σου
µοιράζοντας το, απ' το ταξίδι σου να βγεις µαθές χαµένος.
Πες στο Μενέλαο το βροντόφωνο να σε κατευοδώσει
 µιαν ώρα αρχύτερα, τη µάνα σου στο σπίτι αν θέλεις να'βρεις'
τι αλήθεια τώρα και τ' αδέρφια της κι ο κύρης της τη σπρώχνουν
να παντρευτεί µε τον Ευρύµαχο, που πλήθυνε τα δώρα
και µε όσα δίνει στον πατέρα της ξεπέρασε τους άλλους.
Κάτι µπορεί απ' το βιος σας φεύγοντας να πάρει αθέλητα σου.
 Την ..ξέρεις την καρδιά που µέσα της κάθε γυναίκα κρύβει:
όποιος την πάρει, εκείνου γνοιάζεται το σπίτι να πλουτήνει'
τα πρώτα της παιδιά τα ξέχασε, και τον παλιό της άντρα
δεν τον λογιάζει, µια που πέθανε, κι ουδέ τον βάζει ο νους της.
Μα εσύ γυρνώντας πίσω κοίταξε να µπιστευτείς ατός σου
 στην πιο καλή που ξέρεις σκλάβα σου το βιος, ως να 'ρθει η µέρα
µε των θεών τη χάρη αρχόντισσα να παντρευτείς γυναίκα.
Κάτι άλλο ακόµα εγώ θα σου 'λεγα, και συ στο νου σου βάλ' το:
Οι πιο αντρειανοί µνηστήρες, κάτεχε, καρτέρι σου 'χουν στήσει
µπρος στο στενό που η Σάµη η απόγκρεµη µε την Ιθάκη κάνει,
 να σε σκοτώσουν, πριν στα χώµατα τα πατρικά διαγείρεις.
Μα αυτό δε γίνεται! Πρωτύτερα πολλούς θα φάει το χώµα
απ' τους µνηστήρες λέω, τα πλούτη σου που τρώνε κι αφανίζουν.
Απ' τα νησιά λοιπόν το στέριο σου καράβι κράτα αλάργα,
κι αρµένιζε και νύχτα, αδιάκοπα, κι απ' τους θεούς ο που 'χεις
 σκεπό και φύλακα, ξοπίσω σου θα στείλει πρίµο αγέρι.
Όταν στο πρώτο ωστόσο ακρόγιαλο πια αράξεις της Ιθάκης,
στείλε στη χώρα το καράβι σου µε τους συντρόφους όλους,
κι εσύ πιο πρώτα απ' όλα τράβηξε για το χοιροβοσκό σου,
αυτόν που γνοιάζεται τους χοίρους σου και το καλό σου θέλει.
 Τη νύχτα εκεί κοντά του πέρασε και στείλε τον στη χώρα
µε τα µαντάτα σου, στη φρόνιµη να πει την Πηνελόπη
γερός πως είσαι και πως διάγειρες από την Πύλο πίσω.»
Σαν είπε αυτά η θεά, στον Όλυµπο τον αψηλό µισεύει'
κι εκείνος τον υγιό του Νέστορα σκουντά µε το ποδάρι
 και το γλυκό τον ύπνο του 'διωξε κι αυτά τα λόγια του 'πε:
«Υγιέ του Νέστορα, Πεισίστρατε, κάτω απ' το αµάξι τ' άτια
σήκω και ζέψε τα µονόνυχα, να µπούµε πια στη στράτα.»
Κι ο γιος του Νέστορα, ο Πεισίστρατος, του απηλογήθη κι είπε:
«Να ταξιδέψουµε, Τηλέµαχε, στη µαύρη µέσα νύχτα
 δε γίνεται, όση να 'ναι η βιάση µας' σε λίγο φέγγει η µέρα.
Το γιο του Ατρέα, τον κονταρόχαρο Μενέλαο, δεν προσµένεις
να κουβαλήσει καν τα δώρα του, και µόλις τα φορτώσει
στο αµάξι µας, µε λόγια πρόσχαρα να µας καλοστρατίσει;
τι µέρα δεν περνά που η θύµηση να φεύγει από το νου µας
 του ανθρώπου που µας φιλοκόνεψε στο σπίτι του µε αγάπη.»
Μόλις του τα 'πε αυτά, η χρυσόθρονη πρόβαλε Αυγή στα ουράνια'
κι ήρθε ο Μενέλαος ο βροντόφωνος κοντά τους, απ' την κλίνη
πριν λίγην ώρα της ωριόµαλλης Ελένης σηκωµένος.
Κι ως τον νογήθηκε ο Τηλέµαχος, πετάχτηκε µε βιάση,
 στραφταλιστό χιτώνα εφόρεσε τρογύρα στο κορµί του,
κι ως έριξε στους στέριους ώµους του τρανή από πάνω κάπα,
βγήκε όξω γρήγορα ο Τηλέµαχος, του θεϊκού Οδυσσέα
ο ακριβογιός, και στάθη δίπλα του κι αυτά τα λόγια του 'πε:
«Μενέλαε, γιε του Ατρέα τρισεύγενε, ρηγάρχη τιµηµένε,
 στα πατρικά µου πίσω χώµατα προβόδισέ µε τώρα,
τι πια η καρδιά µου απολαχτάρησε στο σπίτι να γυρίσω.»
Γυρνώντας τότε ο βροντερόφωνος Μενέλαος του αποκρίθη:
«Καιρό περσσότερο, Τηλέµαχε, δε σε κρατώ κοντά µου,
να φύγεις πίσω αφού πεθύµησες. Εγώ θυµώνω πάντα

µε όσους γι' αυτόν που φιλοκόνεψαν περίσσια αγάπη δείχνουν,
για κι όχτρα περισσή' καλύτερα το µέτρο να κρατούµε.
Όµοια άπρεπο θαρρώ τον ξένο σου να σπρώχνεις άθελα του
να φύγει, κι όµοια, αν δεις και βιάζεται, το δρόµο να του κόβεις.
Τον ξένο, όσο που µένει, νοιάζου τον, µα αν πει να φύγει, στείλ' τον!
 Όµως καρτέρα, µπρος στα µάτια σου να φέρω ν' απιθώσω
τα όµορφα δώρα απά στο αµάξι σου, να πω και στις γυναίκες
απ' τα πολλά που µέσα βρίσκουνται τραπέζι να σας στρώσουν
δόξα, χαρά για µένα, κι όφελος για σας ψωµί να φάτε,
πριχού κινηστε, στον απέραντο να πορευτείτε κόσµο.
 Μα αν θέλεις στην Ελλάδα ολόγυρα να προσδιαβείς και στ' Άργος,
το αµάξι να σου ζέψω, κι έρχουµαι κι εγώ, για να σου δείξω
τις πολιτείες τους' κι όντας φεύγουµε, ποιος λες να µας αφήσει
µε άδεια τα χέρια; κάτι θα 'χουµε να κουβαλούµε πάντα
διαγέρνοντας' µπορεί καλόχαλκο τριπόδι για λεβέτι,
 µπορεί µαθές και κούπα ολόχρυση για και ζευγάρι µούλες.»
Κι ο γνωστικός γυρνάει Τηλέµαχος κι απηλογιά του δίνει:
«Μενέλαε, γιε του Ατρέα τρισεύγενε, ρηγάρχη τιµηµένε,
κάλλιο να σύρω πια στο σπίτι µου, τι ως έφευγα, κανέναν
πίσω δεν άφησα βλεπάτορα, για να φυλάει το βιος µου'
 ζητώντας τον ισόθεο κύρη µου µην πάω κι εγώ χαµένος,
για κάτι µη χαθεί αξετίµητο στο σπίτι από το βιος µας.»
Τα λόγια ετούτα ο βροντερόφωνος Μενέλαος αγρικώντας
δίχως ν' αργήσει τη γυναίκα του προστάζει και τις δούλες
απ' τα πολλά που µέσα βρίσκουνταν τραπέζι να τους στρώσουν
 κι όπως ο γιος του βοηθού ζύγωσεν, ο Ετεωνέας, το στρώµα
µόλις αφήνοντας  το σπίτι του µακριά µαθές δεν ήταν 
φωτιά ο Μενέλαος ο βροντόφωνος γοργά ν' ανάψει του 'πε
και κρέας να ψήσει' κι ως στο λόγο του τον είδε να συγκλίνει,
κατέβη ατός του στο κελάρι τους το µοσκοβολισµένο,
 µονάχος όχι' πίσω πήγαινε κι η Ελένη µε το γιο του.
Κι ως έφτασαν εκεί που βρίσκουνταν το βιος τους φυλαγµένο,
ο γιος του Ατρέα µια κούπα δίγουβη διαλέγει πρώτα, κι είπε
στο Μεγαπένθη ένα ασηµένιο τους κροντήρι να σηκώσει.
Η Ελένη ωστόσο στις κασέλες της ήρθε κοντά και στάθη,
 σκουτιά που κλείναν µυριοξόµπλιαστα, φασµένα από την ίδια.
Ένα τους διάλεξε και σήκωσε των γυναικών το θάµα,
το κάλλιο απ' όλα στα πλουµίσµατα, το πια φαρδύ από τ' άλλα,
που 'λαµπε ως άστρο, και το φύλαγε στον πάτο της κασέλας.
Μετά γύρευαν τον Τηλέµαχο περνώντας το παλάτι,
 κι αυτά ο ξανθός Μενέλαος του 'λεγε, σαν έφτασαν µπροστά του:
«Ως το ποθείς βαθιά, Τηλέµαχε, να στρέψεις στην πατρίδα,
o άντρας της Ήρας, ο βαρύβροντος ο ∆ίας, να στο τελέψει.
Κι απ' όσα φυλαγµένα βρίσκουνται στο αρχοντικό µου πλούτη,
εγώ το πιο ακριβό, το πιο όµορφο να σου χαρίσω θέλω'
 ένα κροντήρι καλοδούλευτο σου δίνω, ατόφιο ασήµι,
που 'ναι τα χείλια του µε µάλαµα ψηλά µαργελωµένα,
δουλειά του Ηφαίστου; µου το χάρισε των Σιδονίων ο ρήγας,
ο τρανός Φαίδιµος, σα βρέθηκα στου γυρισµού το δρόµο
κει πέρα και µε δέχτη σπίτι του τώρα το δίνω εσένα.»
 Αυτά είπε, και στα χέρια του 'βαλε τη δίγουβη την κούπα
ο µέγας γιος του Ατρέα' το λιόφωτο σηκώνοντας κροντήρι
κι ο Μεγαπένθης του το απίθωσε στα πόδια, το ασηµένιο'
στερνά κι η Ελένη η ροδοµάγουλη τον σίµωσε, στα χέρια
κρατώντας το φαντό, τον έκραξε κι αυτά τα λόγια του 'πε:
 «∆έξου κι αυτό από µένα, αγόρι µου, το δώρο, απ' της Ελένης
τα χέρια θύµηση' και κάποτε, µε το καλώ σα φτάσει
η ώρα του γάµου σου, το ταίρι σου να το φορέσει'
ως τότε να το φυλάει στο σπίτι η µάνα σου. Και τώρα στην πατρίδα,
στο αρχοντικό σας τ' οµορφόχτιστο µε το καλό να στρέψεις!»
 Είπε, και το 'βαλε στα χέρια του, κι εκείνος το προσδέχτη
όλο χαρά' κι ο αρχοντογέννητος Πεισίστρατος τα δώρα
πήρε, τα θάµαξε και τα 'κρυψε στο αµαξοκόφινό τους.
Μετά ο ξανθός Μενέλαος τράβηξε µαζί τους στο παλάτι
και σε σκαµνιά κει πέρα κάθισαν και σε θρονιά, να φάνε.
 Μια παρακόρη τότε τρέχοντας νερό σε στάµνα φέρνει,
χρυσή, πανώρια, κι από κάτω της ένα αργυρό λεγένι,
για να πλυθούν, κι οµπρός τους άπλωσε στραφταλιστό τραπέζι.
Ψωµί κι η σεβαστή κελάρισσα τους κουβαλάει, και πλήθος
φαγιά απιθώνει, απ' ό,τι βρέθηκε καλό φιλεύοντάς τους
 κι ο Ετεωνέας το κρέας ελιάνιζε και µοίραζε ένα γύρο,
κι έπαιρνε ο γιος του πολυδόξαστου Μενέλαου να κεράσει.
Κι αυτοί στα ετοιµασµένα αντίκρυ τους φαγιά τα χέρια άπλωσαν
και σύντας του πιοτού θαράπεψαν και του φαγιού τον πόθο,
ζέψαν τ' αλόγατα ο Τηλέµαχος κι ο γιος ο παινεµένος

του Νέστορα κι ευτύς ανέβηκαν στο πλουµισµένο αµάξι,
και βγήκαν όξω απ' την αυλόπορτα και το βουερό χαγιάτι.
Πίσω ο ξανθός Μενέλαος έρχουνταν, ο γιος του Ατρέα, κρατώντας
γεµάτη στο δεξί το χέρι του µαλαµατένια κούπα,
σπονδές να κάνουν µε γλυκόπιοτο κρασί, πριχού κινήσουν
 κι έλεε µπροστά στο αµάξι στέκοντας, καλοστρατίζοντάς τους:
«Γεια και χαρά σας τώρα, νιούτσικοι, και να µου χαιρετάτε
το ρήγα Νέστορα' µου στάθηκε στην Τροία τα δέκα χρόνια,
που οι γιοί των Αχαιών χτυπιόµαστε, σωστός καλός πατέρας.»
Κι ο γνωστικός γυρνάει Τηλέµαχος κι απηλογιά του δίνει:
 «Μετά χαράς, αρχοντογέννητε, καθώς µας παραγγέλνεις,
θα του τα πούµε αυτά, ως διαγείρουµε. Και στην Ιθάκη να 'ταν
παρόµοια, ως θα γυρνώ, ν' αντάµωνα τον Οδυσσέα στο σπίτι,
να του ιστορήσω πόση µου 'δειξες στο αρχοντικό σου αγάπη
και πόσα κουβαλώ αξετίµητα χαρίσµατα από σένα!»
 Ως έλεε τούτα, αϊτός επρόβαλε, δεξιά µεριά πετώντας'
χήνα τρανή, χιονάτη κι ήµερη στα νύχια του κρατούσε,
απ' την αυλή αρπαγµένη' πίσω του χουγιάζοντας έτρεχαν
γυναίκες κι άντρες' µα όπως σίµωσε κει που στέκονταν οι άλλοι,
µπρος στ' άλογα δεξιά χιτάρωσε' κι εκείνοι, σαν τον είδαν,
 πήραν χαρά τρανή και γλύκαναν µέσα ολωνών τα σπλάχνα.
Κι ο γιος του Νέστορα, ο Πεισίστρατος, το λόγο εκίνα πρώτος:
«Μενέλαε, ρήγα αρχοντογέννητε, για κρίνε: το σηµάδι,
τώρα ο θεός που µας φανέρωσε, δικό µας για δικό σου;»
Αυτά είπε' ωστόσο ο πολεµόχαρος Μενέλαος στοχαζόταν
 πως το σηµάδι θα ξεδιάλυνε σωστά και µυαλωµένα'
όµως η Ελένη προλαβαίνοντας τους λέει η µακροµαντούσα:
«Θα το διαλύνω εγώ κι ακουστέ µε, τι οι αθάνατοι µου δίνουν
την ώρα αυτή στα φρένα φώτιση, κι αυτό θαρρώ θα γένει:
Απ' το βουνό όπως τούτος έφτασεν, ούθε γενιά και φύτρα
 κρατάει, τη χήνα, εµείς που θρέψαµε, ν' αρπάξει απ' την αυλή µας,
όµοια ο Οδυσσέας, αφού παράδειρε και τυραννήθη τόσο,
πίσω θα' ρθει να πάρει εγδίκηση' µπορεί και να 'ναι κιόλας
στο σπίτι του, στο νου του κλώθοντας κακά για τους µνηστήρες.»
Κι ο γνωστικός γυρνάει Τηλέµαχος κι απηλογιά της δίνει:

«Της Ήρας ο άντρας ο βαρύβροντος αν τα τελέψει τούτα,
σα σε θεά θα σου προσεύχουµαι κει πέρα στο νησί µου.»
Είπε και τ' άλογα µαστίγωσε' κι εκείνα ξεκινώντας
την πολιτεία διάβηκαν γρήγορα και χύθηκαν στον κάµπο,
και το ζυγό τα δυο ζερβόδεξα κουνούσαν όλη µέρα.
 Κι ο ήλιος ως πήρε και βασίλεψε κι ίσκιωσαν όλοι οι δρόµοι,
φτασµένοι στη Φηρή βρεθήκανε, µπρος στου ∆ιοκλή το σπίτι,
που ήταν ο γιος του ρήγα Ορτίλοχου και του Αλφειού τ' αγγόνι.
Αυτός εκεί τους καλοσκάµνισε και πέρασαν τη νύχτα.
Κι η Αυγή σα φάνη η πουρνογέννητη και ροδοδαχτιλάτη,
 ζέψαν τ' αλόγατα κι ανέβηκαν στο πλουµισµένο αµάξι
και βγήκαν όξω απ' την αυλόπορτα και το βουερά χαγιάτι.
∆ίνει βιτσιά να φύγουν τ' άλογα, κι αυτά, γοργά ως πετούσαν,
στης Πύλος φτάσαν δίχως άργητα το απόγκρεµο το κάστρο.
Τότε ο Τηλέµαχος στου Νέστορα το γιο γυρνώντας είπε:
 «Θες να µου τάξεις, γιε του Νέστορα, πως ό,τι πω θα κάνεις;
Η αγάπη που 'χαν οι πατέρες µας µας έχει σµίξει ως φίλους
αποξαρχης, καµάρι το 'χουµε' µα η στράτα αυτή πιο ακόµα
 είµαστε δα και συνοµήλικοι  θα δέσει τη φι πια µας.
Παράτα µε εδώ πέρα, τ' άρµενο µην προσπερνάς, καλέ µου'
 µπορεί να µε κρατήσει ο γέροντας, να µε φιλοκονέψει
αθέλητα µου' κι όµως γρήγορα να φτάσω ανάγκη πάσα.»
Σαν είπε τούτα, ο γιος του Νέστορα στα φρένα του εστοχάστη
µια τέτοια χάρη πως απάνω του να πάρει να τελέψει.
Κι αυτό του εικάστη, ως διαλογίζουνταν, το πιο καλό πως είναι:
 Τ' άτια στο γρήγορο πλεούµενο και στο ακρογιάλι στρέφει,
τα δώρα βγάζει τα περίλαµπρα που 'χε ο Μενέλαος δώσει
 µάλαµα, ρούχα  κι ακουµπώντας τα στης πρύµνας την κουβέρτα
λόγια του µίλησε ανεµάρπαστα, να φύγει σπρώχνοντας τον:
«Ανέβα γρήγορα και φώναξε ν' ανέβουν κι οι σύντροφοι,
 πριχού διαγείρω εγώ στο σπίτι µας κι ο γέροντας το µάθει'
τι εγώ στο νου µου και στα φρένα µου το ξέρω, δε σε αφήνει!
τόσο η ψυχή εκείνου είναι αράθυµη' σε λίγο εδώ θα φτάσει
να σε καλέσει ατός του, κι έπειτα δε θα γυρίσει πίσω
θαρρώ µονάχος µε την άργητα, που έτσι κι αλλιώς θα σου 'χει.»
 Είπε, και τ' άτια τα ωριοχήτικα χτυπάει µε το µαστίγι,
να πάει στην Πύλο πίσω, κι έφτασε σε λίγο στο παλάτι.
Τότε ο Τηλέµαχος στους συντρόφους µιλεί προστάζοντας τους:
«Στο µελανό καράβι, σύντροφοι, τα σύνεργα γνοιαστείτε,
κι ατοί µας γρήγορα ας ανέβουµε, να µπούµε πια στη στράτα.»
 Είπε, κι αυτοί, γρικώντας, πρόθυµα συνάκουσαν το λόγο,
και µπήκαν µέσα δίχως άργητα και στα ζυγά καθίσαν.
Τούτα νοιαζόταν ο Τηλέµαχος, κι ως θύµιαζε κι ευχόταν
στην Αθηνά µπροστά στην πρύµνα του, τον σίµωσε ένας ξένος,
που 'χε σκοτώσει κάποιον κι έφευγε µακριά από τ' Άργος, κι ήταν
 µάντης τρανός, κι απ' το Μελάµποδα κατέβαινε η γενιά του.
Στην Πύλο κάποτε ο Μελάµποδας, την αρνοµάνα, ζούσε
στο αρχοντικό του το περίλαµπρο, µες στους Πυλιώτες πλούσιος'
µα αργότερα στα ξένα εδιάβηκε, να φύγει από τη γη του
κι απ' το Νηλέα µακριά τον πέρφανο, τον πιο τρανό στον κόσµο,
 που του κρατούσε µήνες δώδεκα µεβιάς το πλήθιο βιος του,
όσον καιρόν εκείνος βρίσκουνταν στο σπίτι του Φυλάκου,
ριγµένος σε άλυσες ανήµερες, σε χίλια µύρια πάθη'
για του Νηλέα την κόρη τα 'σερνε και τη βαριά την τύφλα,
που η Ερινύα, θεά σκληρόκαρδη, στα φρένα του 'χε ρίξει.
 Γλίτωσε ωστόσο και κουβάλησε στην Πύλο απ' τη Φυλακή
τα µουγκαλάτα βόδια, κι έβαλε την αδικία ο Νηλέας
να του πλερώσει ο ισόθεος, κι έφερε στο σπίτι τους την κόρη
για ταίρι του αδερφού του, κι έπειτα κινούσε αλλού να φύγει,
στο αλογοθρόφο τ' Άργος' του 'γραφε στα µέρη εκείνα η µοίρα
 µαθές να ζήσει, ρηγαδεύοντας σε πλήθος µέσα Αργίτες.
Παντρεύτη εκεί και γιους απόχτησε τρανούς, τον Αντιφάτη
και το Μαντίο στο αψηλοτάβανο παλάτι που 'χε χτίσει.
Τον άτροµο ο Αντιφάτης γέννησε τον Οικλέα, και τούτος
τον Αµφιάραο, που ξεσήκωσε στρατούς, και του 'χαν δείξει
 αγάπη περισσή κι ο Απόλλωνας κι ο βροντοσκουταράτος
ο ∆ίας' µα εκείνος δεν επρόφτασε να φτάσει στο κατώφλι
των γερατιών  στη Θήβα εχάθηκε για τα γυναικεία δώρα.
δυο γιους ωστόσο, τον Αµφίλοχο και τον Αλκµάονα, αφήκε.
Κι απ' το Μαντίο δυο γιοί γεννήθηκαν, ο Πολυφείδης πρώτος
 κι ο Κλείτος' τούτον η χρυσόθρονη για την τρανή οµορφιά του
τον άρπαξεν Αυγή, να βρίσκεται στους αθανάτους µέσα.
Τον Πολυφείδη πάλι ο Απόλλωνας, µια κι ο Αµφιάραος είχε
πεθάνει πια, τρανό τον έκανε στον κόσµο µαντολόγο'
κι αυτός, θυµώνοντας του κύρη του, στην Υπερήσια πήγε

και σ' όλους τους ανθρώπους που 'φταναν εκεί µαντολογούσε.
∆ικός του γιος ο Θεοκλύµενος λογιόταν, που 'ρθε τώρα
και στάθη αντίκρα στον Τηλέµαχο' κι ως τούτος προσευχόταν
και στάλαζε κρασί στο γρήγορο, µαύρο καράβι δίπλα,
φωνάζοντας τον ανεµάρπαστα κινούσε λόγια οµπρός του:
 «Μια και στον τόπο αυτόν σε πέτυχα θυσίες να κάνεις, φίλε,
και στη θυσία και στον αθάνατο που δέεσαι σε ξορκίζω,
έτσι καλό και συ κι οι σύντροφοι που σου ακλουθούν να ιδείτε,
στο ρώτηµα µου δώσε απόκριση και την αλήθεια πες µου:
Ποιος είσαι, πούθε; Που η πατρίδα σου και που οι γονιοί σου εσένα;»
 Κι ο γνωστικός γυρνάει Τηλέµαχος κι απηλογιά του δίνει:
«Την πάσα αλήθεια εγώ µιλώντας σου θα µολογήσω, ξένε'
απ' την Ιθάκη σέρνει η φύτρα µου, κι είναι ο Οδυσσέας γονιός µου
αν ήταν κάποτε! τι εχάθηκε, κακιά τον βρήκε µοίρα.
Γι' αυτό κι εγώ συντρόφους διάλεξα και µελανό καράβι
 κι ήρθα να µάθω για τον κύρη µου, που χρόνισε στα ξένα.»
Και του αποκρίθη ο Θεοκλύµενος ο θεοδιωµατάρης:
«Κι εγώ τη χώρα µου παράτησα, τι έχω σκοτώσει κάποιον
του τόπου µας' πολλά τ' αδέρφια του, τρανή η δικολογιά του,
κι έχουν πολύ µεγάλη δύναµη στο αλογοθρόφο τ Άργος.
 Μου µελετούσαν µαύρο θάνατο, µα γλίτωσα, και τώρα
φεύγω µακριά' γραφτό της µοίρας µου στη γη να παραδέρνω.
Μα άσε στο πλοίο να µπώ' στα πόδια σου προσπέφτω αποδιωγµένος'
µε κυνηγούν, θαρρώ, και θάνατο φοβούµαι µη µου δώσουν.»
Κι ο γνωστικός γυρνάει Τηλέµαχος κι απηλογιά του δίνει:
 «Αφού το θέλεις, απ' το ισόβαρο καράβι δε σε διώχνω'
ακλούθα µας, και µε ό,τι βρίσκεται θα φιλευτείς κοντά µας.»
Έτσι µιλούσε, και το χάλκινο κοντάρι παίρνοντας του
πάνω στου πλοίου του δρεπανόγυρτου το αφήκε την κουβέρτα'
µετά κι αυτός στο πελαγόδροµο καράβι ανέβη, κι όπως
 στην πρύµνα επήρε θέση, κάλεσε κοντά του να καθίσει
το Θεοκλύµενο, κι οι σύντροφοι τα παλαµάρια έλυσαν.
Τότε ο Τηλέµαχος τους συντρόφους φωνάζοντας προστάζει
τα σύνεργα να πιάσουν, κι άκουσαν τους ορισµούς του εκείνοι'
το ελάτινο κατάρτι εστύλωσαν, στο τρύπιο µεσοδόκι

ορθό περνώντας το, κι ως το 'δεσαν µε τα σκοινιά στην πλώρη,
τ' άσπρα πανιά µε τα καλόστριφτα σκοινιά ψηλά εσηκώσαν
και πρίµο αγέρα η γαλανοµάτη τους έστελνε Παλλάδα,
που απ' τον αιθέρα εφυσοµάνιζε, για να διαβεί µε βιάση
το κύµα το αρµυρό της θάλασσας, πετώντας, το άρµενο τους.
 Κι ως τους Κρουνούς και την πολύβρυση προσπέρασαν Χαλκίδα,
πηρεν ο γήλιος και βασίλεψε κι απόσκιασαν οι δρόµοι.
Σπρωγµένο από του ∆ία τον άνεµο τη Φειά το πλοίο προσδιάβη,
περνώντας απ' τη θεία την Ήλιδα, των Επειών τη χώρα.
Πλώρη µετά για τ' Αγκαθόνησα συλλογισµένος βάζει,
 τάχα θα γλίτωνε για θα 'πεφτε στα βρόχια του θανάτου;
∆ειπνούσε ωστόσο ο θείος χοιροβοσκός µε τον τρανό Οδυσσέα
µες στο καλύβι, κι όλοι οι επίλοιποι βοσκοί µαζί εδειπνούσαν.
Και σύντας του πιοτού θαράπεψαν και του φαγιού τον πόθο,
είπε ο Οδυσσέας, τον Εύµαιο θέλοντας να δοκιµάσει, ακόµα
 µε την καρδιά του αν θα τον γνοιάζουνταν και θά'λεγε να µείνει
στη µάντρα εκεί για αν θα τον έσπρωχνε στη χώρα να κατέβει:
«Εύµαιε και σεις σύντροφοι επίλοιποι, για ακούτε µε όλοι τώρα'
αύριο πουρνό στη χώρα θα 'θελα να πάω να διακονέψω,
σε σένα βάρος να µη γίνουµαι κι ουδέ στους συντρόφους σου.
 Όµως αρµήνεψέ µε, δώσε µου κι άξιο οδηγό, στη χώρα
για να µε πάει' κι εκεί τους δρόµους της θέλω, δε θέλω µόνος
θα πάρω, κάποιος αν θα µου 'δινε ψωµί, κρασί µια κούπα.
Και στου θεϊκού Οδυσσέα να πήγαινα το αρχοντικό, µπορούσα
στην Πηνελόπη τα µαντάτα του να πω τη µυαλωµένη.
 Και µε τους πέρφανους αν έσµιγα µνηστήρες, να χάριζαν
µπορεί και µένα από τ' αρίφνητα που χαίρουνται ξαρέσια'
τι θα τους δούλευα κι ό,τι ήθελαν, σε µια στιγµή θα το 'χαν.
Να σου το πω, και συ τα λόγια µου στοχάσου κι άκουσε µου:
Απ' του θεού του Ερµή το θέληµα του ψυχοπερατάρη,
 που στων ανθρώπων όλων τις δουλειές τιµή και χάρη δίνει,
να µε περνάει κανείς δε βρίσκεται στην αξιοσύνη εµένα'
φωτιά να στήσω και ξερόξυλα να σκίσω, να λιανίσω
το κρέας και να το ψήσω, πρόθυµα στην τάβλα να κεράσω 
όλα όσα κάνουν οι αχαµνότεροι µαθές στους αφεντάδες.»
 Εύµαιε, και συ πολύ συχύστηκες, χοιροβοσκέ, και του 'πες:
«Ωχού µου, ξένε, πως την έβαλες τέτοια βουλή στο νου σου;
Αλήθεια, µην εκεί λαχτάρησες να βρεις το χαλασµό σου,
µε τους µνηστήρες που πεθύµησες να µπλέξεις;  κι έχει φτάσει
η αδιαντρ πια κι η κακοσύνη τους στα σιδερένια ουράνια!

Παραστεκάµενους στα χρόνια σου δε θένε εκείνοι να 'χουν
καλοντυµένους έχουν νιούτσικους, µε κάπα, µε χιτώνα,
µε µυρωµένα τα κεφάλια τους και τα ώρια πρόσωπα τους
να παραστέκουν τα τραπέζια τους τα καλοτορνεµένα
ψωµιά, κρασιά και κρέατα ξέχειλα τους καρτερούν να φάνε.
 Μένε λοιπόν εδώ, κανένας µας µαζί σου δε θυµώνει,
εγώ όχι, µήτε κι άλλος σύντροφος, απ' όσους µου δουλεύουν.
Μα του Οδυσσέα το γιο περίµενε! Μόλις διαγείρει εκείνος,
και κάπα και χιτώνα µόνος του θα σου χαρίσει, κι όπου
καρδιά και νους σε σπρώχνουν, πρόθυµα θα σε καλοστρατίσει..»
 Και τότε ο αρχοντικός, πολύπαθος του απάντησε Οδυσσέας:
«Εύµαιε, καθώς εγώ σε αγάπησα, κι ο ∆ίας να σ' αγαπήσει,
που από τα βάσανα µε γλίτωσες, τα παραδέρµατά µου.
Στη γη να τριγυρίζεις  βρίσκεται χειρότερο στον κόσµο;
Μα είναι η κοι πια ... Πόσα δε σέρνουµε γι' αυτήν, ανάθεµα τη,
 όταν βρεθούµε µες σε βάσανα, παραδαρµούς και πίκρες!
Μα τώρα αφού µε κόβεις λέγοντας να περιµένω εκείνον,
για του θεϊκού Οδυσσέα για µίλα µου τη µάνα και τον κύρη
που όταν ο γιος του εξενιτεύτηκε, πατούσε το κατώφλι
των γερατιών: να ζουν, να χαίρουνται το φως του γήλιου τάχα,
 για έχουν πεθάνει πια και βρίσκουνται στον Κάτω Κόσµο τώρα;»
Σ' αυτά ο χοιροβοσκός του απάντησε, στους δούλους µέσα ο πρώτος:
«Την πάσα αλήθεια εγώ µιλώντας σου θα µολογήσω, ξένε'
ακόµα ζει ο Λαέρτης, µα άπαυτα το ∆ία παρακαλιέται
απ' το κορµί µέσα στο σπίτι του να βγει γοργά η ψυχή του
 τι είναι αγαλήνευτος ο πόνος του για τον υγιό που εχάθη
και τη γυναίκα του τη φρόνιµη' το πιο πολύ ο δικός της
καηµός τον έκαψε, τον γέρασε στ' αλήθεια πριν της ώρας.
Εκείνη απ' τον καηµό µαράθηκε του ξακουσµένου γιου της
άσκηµος θάνατος! ∆ε θα 'θελα παρόµοιο να 'βρει τέλος
 απ' τους θιακούς κανείς που µου 'κανε καλό και του 'χω αγάπη.
Μα στη ζωή όσο εκείνη βρίσκουνταν, και πονεµένη που ήταν,
τη γνώµη να της παίρνω µου άρεσε για τούτο και για κείνο'
τι ήταν ατή της που µ' ανάστησε µε τη µακροµαντούσα
µαζί Χτιµένη, τη µικρότερη µες στα παιδιά της όλα,
 κι ούτε και τόσο στην αγάπη της ξεχώριζε τους δυο µας.
Μα ως φούντωσε όλο χάρη η νιότη µας, την όµορφη Χτιµένη
στη Σάµη την πάντρεψαν, παίρνοντας και µυριοπλούσια δώρα,
και µένα εκείνη, ρούχα ως µου 'δωκε, και κάπα και χιτώνα,
πανέµορφα, και για τα πόδια µου σαντάλια, στα χωράφια
 να µείνω µ' έστειλε, και πιότερην ακόµα αγάπη µου 'χε.
Ωστόσο τούτα πια κι αν µου 'λειψαν, οι τρίσµακαρισµένοι
θεοί το µόχτο µου τον πρόκοψαν, κι απ' τη δουλειά που κάνω
κι έφαγα κι ήπια κι είχα κι έδινα και σε σεβάσµιους ξένους.
Μα απ' την κυρά µας πια δε γίνεται γλυκό ν' ακούσεις κάτι,
 λόγο για πράξη, αφόντας πλάκωσε κακό στο σπίτι τέτοιο,
οι άνοµοι εκείνο! το χρειάζουνται περίσσια οι δούλοι ωστόσο
µε την κυρά τους να µιλήσουνε, να µάθουν το 'να, τ' άλλο,
να φαν, να πιουν, και στα χωράφια τους µετά ως διαγέρνουν, κάτι
να κουβαλούν, απ' όσα δίνουνε χαρά στους δούλους πάντα.»
 Γυρνώντας τότε ο πολυκάτεχος του µίλησε Οδυσσέας:
«Ωχού, χοιροβοσκέ, σαν έφευγες µακριά πολύ στα ξένα
πατρίδα και γονιούς αφήνοντας, µικρό παιδάκι θα 'σουν!
Μον' έλα τώρα, δώσε απόκριση, την πάσα αλήθεια πες µου:
Ήρθαν οχτροί και την πλατύδροµη την πολιτεία κούρσεψαν,
 εκεί που ζούσαν ο πατέρας σου κι η σεβαστή σου η µάνα,
για και σε βρήκαν µόνο, πρόβατα να βόσκεις για γελάδια,
κουρσάροι, κι ως σε πιάσαν, σ' έφεραν εδώ µε τ' άρµενά τους
στου ρήγα το παλάτι, που 'δωκε πολλά να σε αγοράσει;»
Σ' αυτά ο χοιροβοσκός του απάντησε, στους δούλους µέσα ο πρώτος:
 «Ξένε, για τούτα µια και ρώτησες και θέλεις να τα µάθεις,
άκου λοιπόν, και φραίνου αµίλητος, και το κρασί σου πίνε'
τούτες οι νύχτες είναι ατέλειωτες' θες ύπνο, θες κουβέντα
που να σ' ευφραίνει, είναι στο χέρι σου' µα ανάγκη εσύ δεν έχεις
τόσο νωρίς να πέσεις' βάρεµα κι ο πλήθιος ύπνος είναι.
 Μα από τους άλλους αν κανένας σας τον ύπνο απογυρεύει,
ας βγει κι ας πέσει' τα χαράµατα να κολατσίσει µόνο
και στη βοσκή να βγάλει σύγκαιρα του βασι πια τους χοίρους.
Κι ωστόσο εµείς οι δυο θα πίνουµε, θα τρώµε στο καλύβι
και θα φραινόµαστε, τα πάθη µας ο ένας του άλλου ιστορώντας'
 τι εκείνος που πολύ παράδειρε κι έχει πολλά τραβήξει
νιώθει χαρά τα περασµένα του τυραννία να θυµάται.
Άκου λοιπόν τα πού µε ρώτησες και γύρεψες να µάθεις:
Ένα νησί, Συρία που λέγεται, µπορεί ακουστά να το 'χεις,
στου γήλιου πέρα τα γυρίσµατα, στην Ορτυγία πιο πάνω.
 ∆ε θα το πεις νησί πολύκοσµο, µα πλούσιο' θρέφει βόδια
και πρόβατα, κι είναι κρασότοπος και στάρι πλήθιο βγάζει.
Ποτέ ο λαός εκεί δεν πείνασε µηδέ τον βρήκε αρρώστια
κακιά, απ' αυτές που τους τρισάµοιρους ανθρώπους βασανίζουν.
Μονάχα, σα γεράσουν οι άνθρωποι στη χώρα ετούτη µέσα,
 ζυγώνουν η Άρτεµη κι ο Απόλλωνας ο χρυσοδοξαράτος
κι ευτύς ανένιωστα µε απόνετες σαγίτες τους σκοτώνουν.
∆υο πολιτείες εκεί είναι' ξέχωρα της καθεµίας τα πάντα,
µα ένας ο ρήγας που τους όριζεν, ο κύρης ο δικός µου,
ο γιος του Ορµένου, ο Χτήσιος, που 'µοιαζε µε τους θεούς στην όψη.
 Μια µέρα εκεί µας ήρθαν Φοίνικες θαλασσοξακουσµένοι,
κλέφτες, στο µαύρο πλοίο τους άµετρες πραµάτειες κουβαλώντας'
κι είχεν ο κύρης µου στο σπίτι του µια σκλάβα απ' τη Φοινίκη,
τρανόκορµη, όµορφη, που κάτεχε πάσα γυναικεία τέχνη'
και την πλάνεψαν τότε οι Φοίνικες οι τετραπερασµένοι'
 να πλένει κάποιος τους την πέτυχε, και δίπλα στο άρµενο τους
µαζί της σ' έρωτα πρωτόσµιξε' αυτό είναι πού τα φρένα
ακόµα και της πιο καλόπραγης γυναίκας ξεπλανεύει!
Μετά πούθε είχε ερθεί τη ρώτησε και ποια ήταν, κι η γυναίκα
το αψηλοτάβανο του κύρη της του φανερώνει σπίτι:
 .. Απ' τη Σιδώνα την πολύχαλκη καυκιέµαι εγώ πως σέρνω,
κι έχω πατέρα τον Αρύβαντα, που ήταν το βιος του βρύση.
Μια µέρα, απ' τα χωράφια ως διάγερνα, µου χύθηκαν Ταφιώτες
κουρσάροι, κι ως µε άρπαξαν, µ' έφεραν σε τούτου εδώ του ρήγα
τ΄ αρχοντικό, κι αυτός επλέρωσε πολλά να µε αγοράσει."
 Κι εκείνος που κρυφά τη χάρηκε της αποκρίθη κι είπε:
.. Μαζί µας έρχεσαι, στον τόπο σου να στρέψεις, ν' αντικρίσεις
το αψηλοτάβανο το σπίτι σου ξανά και τους γονιούς σου;
Ακόµα ζουν, και για τα πλούτη τους ακούγονται και τώρα."
Τότε η γυναίκα του αποκρίθηκε κι αυτά τα λόγια του 'πε:
 .. Κι αυτό µπορεί να γένει, αν θέλατε να µου ορκιστείτε, ναύτες,
πως πίσω θα µε πάτε ανέβλαβη στο σπίτι των δικών µου."
Είπε, κι αυτοί, καθώς τους γύρευε, τον όρκο έδωκαν όλοι'
τότε η γυναίκα, ως είδε κι άµωσαν και τέλεψαν τον όρκο,
πήρε ξανά και τους αρµήνευε κι αυτά τους λέει τα λόγια:

.. Τώρα µι πια ! Το νου σας έχετε, κανείς να µη µου ανοίξει
κουβέντα απ' όλους τους συντρόφους σας, στη βρύση για στη στράτα
αν µε ανταµώσει' κάποιος βλέποντας µπορεί να το µηνύσει
του γέρου αφέντη' κακοβάνοντας εκείνος θα µε ρίξει
σε ανήλεες άλυσες, και θάνατο για σας θα µελετήσει.
 Το µυστικό κρατάτε, κάνετε γοργά τις αγορές σας,
κι από πραµάτειες το καράβι σας σα θα 'χει πια γεµίσει,
µηνάτε µου το δίχως άργητα στο αρχοντικό που µένω.
Θα κουβαλήσω εγώ και µάλαµα, στα χέρια µου όσο πέσει.
Κι άλλον ακόµα ναύλο, αν ήθελα, µπορούσα να πλερώσω'
 εγώ το γιο ανασταίνω του άρχοντα µες στο παλάτι τώρα,
παιδί ξύπνο, πού τρέχει πίσω µου, καθώς µε ιδεί να βγαίνω.
Αυτόν τον φέρνω στο καράβι σας, να τον µοσκοπουλήστε,
όπου βρεθείτε ταξιδεύοντας σε αλλόγλωσσους ανθρώπους."
Ως είπε αυτά, σηκώθη κι έφυγε για τ' οµορφο παλάτι.
 Κι εκείνοι µείναν χρόνο ολάκερο µαζί µας εκεί πέρα,
και βιος εσώριαζαν αρίφνητο στο βαθουλό καράβι.
Και σαν καλοφορτώθη τ' άρµενο, για να µπορούν να φύγουν,
στείλαν µαντάτορα, το µήνυµα να φέρει στη γυναίκα'
ήρθε στο σπίτι ένας παµπόνηρος κι ένα γιορντάνι εκράτει,
 που οι χάντρες του οι χρυσές συνάλλαζαν µε τις κεχριµπαρένιες.
Κι όπως στο σπίτι µέσα οι δούλες µας κι η σεβαστή µου η µάνα
το ψαχούλευαν µε τα χέρια τους, το τρώγαν µε τα µάτια
να τα αγοράσουν παζαρεύοντας, κρυφά της γνέφει εκείνος,
και µόλις έγνεψε, πισώστρεψε στο βαθουλό καράβι.
 Κι αυτή µε πήρε κι όξω µ' έβγαλε, κρατώντας µε απ' το χέρι,
και στο χαγιάτι εβρήκε, ως διάβαινε, ποτήρια και τραπέζια 
των καλεσµένων, που 'χε ο κύρης µου για συβουλάτορές του'
κι ως είχαν φύγει για τη σύναξη και τη γεροντική τους,
µε βιάση εκείνη πήρε κι έκρυψε στον κόρφο της τρεις κούπες
 κι έξω τις έβγαλε, κι ακλούθηξα κι εγώ στην ξαστοχιά µου.
Και πήρε ο γήλιος και βασίλεψε κι απόσκιασαν οι δρόµοι,
κι εµείς οι δυο τρεχάτοι φτάσαµε στο ξακουστό λιµάνι,
κει που άραζε το γοργοθάλασσο καράβι των Φοινίκων.
Κι ως µας ανέβασαν κι ανέβηκαν κι αυτοί, µε πρίµο αγέρα
 σταλµένο από το ∆ία στης θάλασσας αρµένιζαν τις στράτες.
Μέρες κρατούσεν έξι ο δρόµος µας ακέριες, νύχτα µέρα,
µα στις εφτά, τη νέα σαν έφερε του Κρόνου ο γιός ηµέρα,
σκοτώνει τη γυναίκα, ρίχνοντας, η Αρτέµιδα η δοξεύτρα,
κι εκείνη στου αµπαριού τ' απόνερα γκρεµίστη, σαν το γλάρο.
 Αυτήν στη θάλασσα την πέταξαν, οι φώκιες και τα ψάρια
για να τη φαν, και µένα µ' αφηκαν µονάχο στον καηµό µου.
Κι ως στην Ιθάκη τους κουβάλησαν τα κύµατα κι οι άνεµοι,
απ' τα δικά του πλούτη δίνοντας µε αγόρασε ο Λαέρτης.
Τ' άκουσες τώρα πως τα µάτια µου τον τόπο αυτό αντίκρισαν.»
 Τότε ο Οδυσσέας ο αρχοντογέννητος του απηλογήθη κι είπε:
«Εύµαιε, στα στήθη πως ξεσήκωσες αλήθεια την καρδιά µου,
τις συφορές ανιστορώντας µου µια µια που σου 'χουν λάχει!
Μα ο ∆ίας κι ένα καλό σου εχάρισε κοντά στα βάσανά σου,
τι ο αφέντης που σε πήρε σπίτι του µετά από τόσα πάθη
 είναι καλός και να 'χεις γνοιάζεται φαγί, κρασί, όσο θέλεις,
κι είναι καλή η ζωή που χαίρεσαι' µα εγώ σε πολιτείες
πολλές εδώ κι εκεί παράδειρα, στα µέρη σας πριν φτάσω.»
Σαν είπαν τούτα συναλλήλως τους, απόγειραν στον ύπνο,
όχι πολληώρα, τι η καλόθρονη πρόβαλε Αυγή σε λίγο.
 Του Τηλεµάχου ωστόσο οι σύντροφοι, φτασµένοι στο νησί τους,
µαϊνάραν τα πανιά και πλάγιασαν µε βιάση το κατάρτι,
και τα κου πια στα χέρια παίρνοντας στο αραξοβόλι έφτασαν.
Όξω πετούν τις αγκυρόπετρες και την πρυµάτσα δένουν,
όξω πηδούν κι αυτοί στο ακρόγιαλο, και πήραν να συντάζουν
 γοργά το γιόµα και φλογόµαυρο κρασί να συγκερνούνε.
Kαι σύντας του πιοτού θαράπεψαν και του φαγιού τον πόθο,
κίνησε πρώτος ο Τηλέµαχος ο γνωστικός το λόγο:
«Εσείς να πάτε τώρα λάµνοντας στο κάστρο το καράβι,
κι ωστόσο εγώ για τα χωράφια µας κινώ και τους βοσκούς µας,
 κι ως δω τα χτήµατα µου, σούρουπο θα κατεβώ στη χώρα.
Και ξηµερώνοντας για αντίµεµα του ταξιδιού θα στρώσω τραπέζι,
κρέατα και γλυκόπιοτο κρασί, να καλοφατε.»
Και του 'πε τότε ο Θεοκλύµενος ο θεοδιωµατάρης:
«Κι εγώ, παιδί µου, που, για λέγε µου, να πάω; σε τίνος σπίτι

να σύρω, απ' όσους την πετρόχαρη τρογύρα Ιθάκη ορίζουν;
Για και να πάω γραµµή στη µάνα σου και στο δικό σου σπίτι;»
Κι ο γνωστικός γυρνάει Τηλέµαχος κι απηλογιά του δίνει:
«Άλλους καιρούς εγώ στο σπίτι µας θα σε καλνούσα' βρίσκει
σε µας ο ξένος καλοπέραση' µα δπως εγώ θα λείπω,
 πως να σου αρέσει; κι η µητέρα µου δε θα σε ιδεί καθόλου'
µε τους µνηστήρες στο παλάτι µας να τριγυρνάει δε θέλει,
µόνο στο ανώι µακριά τους κάθεται στον αργαλειό κι υφαίνει.
Σέ κάποιον άλλο εγώ θα σου 'λεγα να πας, στον παινεµένο
Ευρύµαχο, το γιο του Πόλυβου του καστροπολεµάρχου,
 που σα θεό τον βλέπουν όλοι τους µες στην Ιθάκη τώρα.
Είναι κι ο πιο τρανός µας άρχοντας και πιο γυρεύει απ' 'ολους
ν' ανέβει, παίρνοντας τη µάνα µου, στο θρόνο του Οδυσσέα.
Mα µόνο ο ολύµπιος ∆ίας που κάθεται ψηλά στα αιθέρια πλάτη
το ξέρει, αν δεν πλακώσει απάνω τους χαµός αντίς το γάµο.»
 Καθώς µιλούσεν, όρνιο πρόβαλε, δεξιά µεριά, γεράκι,
του Απόλλωνα γοργός µαντάτορας, και περιστέρα έκράτει
και τη µαδούσε µες στα νύχια του, σκορπώντας τα φτερά της,
αναµεσάς απ' τον Τηλέµαχο και τ' άρµενο, στο χώµα.
Κι ο Θεοκλύµενος τον έσυρε µακριά από τους συντρόφους,
 το χέρι του 'σφιξε, τον έκραξε κι αυτά τα λόγια του 'πε:
«Με δίχως των θεών το θέληµα δεξιά δεν ήρθε τ' ορνιο'
ως το 'δα, το 'νιωσα, Τηλέµαχε, σηµαδιακό πως είναι!
Άλλη γενιά βασιλικότερη δεν έχει απ' τη δικιά σας
µες στην Ιθάκη' σεις τη δύναµη για πάντα θα κρατάτε!»
 Κι ο γνωστικός γυρνάει Τηλέµαχος κι απηλογιά του δίνει:
«Άµποτε, ξένε, αυτός ο λόγος σου σωστός να βγει ως την άκρη!
Θα 'βλεπες τότε την αγάπη µου και πόσα θα χαιρόσουν
δώρα από µένα, να σε 'βλέπουνε και να σε µακαρίζουν.»
Σαν είπε αυτά, στον Πείραιο µίλησε, τον γκαρδιακό του ακράνη:
 «Πείραιε, του Κλύτιου υγιέ, στη γνώµη µου κανένας δε συγκλίνει
σαν όσο εσύ από τους συντρόφους µου που ακλούθηξαν στην Πύλο.
Έλα και τώρα, πάρε σπίτι σου για χάρη µου τον ξένο
και καλοσκάµνιζέ τον, τίµα τον, ως να γυρίσω πίσω.»
Κι ο Πείραιος, ο τρανός πολέµαρχος, του απηλογήθη κι είπε:

«Μακάρι να 'µενες, Τηλέµαχε, πολύν καιρό εδώ πέρα
θα τον γνοιαστώ τον ξένο, τίποτα δεν είναι να του λείψει.»
Είπε, και στ' άρµενο ανεβαίνοντας προστάζει τους συντρόφους,
µόλις ανέβουν στο πλεούµενο, να λύσουν τις πρυµάτσες'
µπήκαν κι εκείνοι δίχως άργητα και στα ζυγά εκαθίσαν.
 Τα ώρια σαντάλια κι ο Τηλέµαχος φορεί στα δυο του πόδια
και το γερό κοντάρι του άρπαξε το καλοακονισµένο
απ' την κουβέρτα' κι οι άλλοι σύντροφοι τα παλαµάρια έλυσαν'
κι όπως τους πρόσταξε ο Τηλέµαχος, του αρχοντικού Οδυσσέα
ο ακριβογιός, επήραν κι έλαµναν τραβώντας για τη χώρα.
 Κι εκείνος µε ποδάρια γρήγορα στη µάντρα φτάνει, όπου 'χε
τους µύριους χοίρους, κι ο καλόγνωµος εκεί χοιροβοσκός τους
από την έγνοια στων ρηγάδων του το βιος κοιµόταν πάντα.
Οµήρου Οδύσσεια  π
Μετάφραση Ν. Καζαντζάκη  Ι. Κακριδή


Οι δυο τους, ο Οδυσσέας, χαράµατα, κι ο θείος χοιροβοσκός του
φωτιά µες στο καλύβι ως άναψαν, το γιόµα τους συντάζαν
οι άλλοι βοσκοί είχαν φύγει, βγαίνοντας τους χοίρους να βοσκήσουν.
Μα τα σκυ πια τα γαυγισιάρικα δε γαύγιζαν, µονάχα,
 θωρώντας µπρος τους τον Τηλέµαχο, κουνούσαν τις ουρές τους.
Το πρόσεξε ο Οδυσσέας κι ως του 'φτάσε στ' αφτιά και ποδολάτι,
γυρνάει στον Εύµαιο κι ανεµάρπαστα του συντυχαίνει λόγια:
«Εύµαιε, θα ιδείς απ' τους συντρόφους σου να φτάνει τώρα κάποιος,
για και κανένας άλλος γνώριµος' δεν αλιχτούν οι σκύλοι,
 µον' τις ουρές κουνούν, και µου 'φτάσε στ' αφτιά και ποδολάτι.»
Ακόµα εστέκουνταν ο λόγος του, σαν πρόβαλε στη θύρα
ο ακριβογιός του, κι ο Εύµαιος τα 'χασε' µεµιάς πετάχτη απάνω,
κι από τα χέρια οι κούπες του 'πεσαν, που εκράτει ως συγκερνούσε
κρασί φλογάτο' τον αφέντη του γοργά να σµίξει τρέχει,
 και στο κεφάλι τον εφίλησε, στα δυο πανώρια µάτια,
στα δυο τα χέρια, κι ασταµάτητα τα κλάµατα τον πήραν.
Ένας πατέρας την αγάπη του την τρυφερή πως δείχνει
στο γιο, απ' τα ξένα ξάφνου που 'φτασε, στα δέκα χρόνια απάνω,
µοναχογιός και µοσκανάθρεφτος πολυλαχταρισµένος 

όµοια φιλούσε τον Τηλέµαχο περιλαµπάζοντάς τον
ο θείος χοιροβοσκός, του Χάροντα λες κι είχε ξεγλιτώσει'
και τέτοια κλαίοντας ανεµάρπαστα κινούσε λόγια οµπρός του:
«Ήρθες, γλυκό µου φως, Τηλέµαχε! ∆εν το 'λεγα ποτέ µου
πως θα σε ιδώ ξανά, µια κι έφυγες στην Πύλο µε καράβι.
 Μον' έλα, γιε µου, στο καλύβι µου να µπεις, χαρά να πάρω
θωρώντας σε, που µόλις έφτασες στον τόπο σου απ' τα ξένα.
Τα χτήµατα σου δε συχνόρχεσαι να δεις και τους βοσκούς σου'
στη χώρα µένεις πάντα' θα 'λεγα πως χαίρεται η ψυχή σου
µέσα στη µάζωξη να βρίσκεσαι των άνοµων µνηστήρων.»
 Κι ο γνωστικός γυρνάει Τηλέµαχος κι απηλογιά του δίνει:
«Μετά χαράς, παππουλη' αν έφτασα δω πέρα, είναι για σένα,
για να σε δουν µαθές τα µάτια µου, το λόγο σου ν' ακούσω,
αν βρίσκεται στο σπίτι η µάνα µου για µήπως την παντρεύτη
κανένας άλλος άντρας κι έµεινε  ποιος ξέρει  του Οδυσσέα
 παραφισµένη η κλίνη, ξέστρωτη και κακαραχνιασµένη!»
Σ' αυτά ο χοιροβοσκός του απάντησε, στους δούλους µέσα ο πρώτος:
«Και βέβαια εκείνη πάντα βρίσκεται στο σπίτι σου κλεισµένη
και κάνει υποµονή, κι αγλύκαντες µια µια ν' αποδιαβαίνουν
θωρεί τις νύχτες και τις µέρες της, στα δάκρυα βουτηγµένη.»
 Είπε, και πήρε από το χέρι, του το χάλκινο κοντάρι,
και κείνος µπήκε δρασκελίζοντας το πέτρινο κατώφλι.
Μα ως ο Οδυσσέας ο κύρης του έκαµε να σηκωθεί µπροστά του,
να κάτσει εκείνος, τον αµπόδισε κι αυτά τα λόγια του 'πε:
«Κάθισε, ξένε! Εµείς στη µάντρα µας κάποιο σκαµνί θα βρούµε
 έτσι κι αλλιώς' έχω τον άνθρωπο που θα µου βρει να κάτσω.»
Αυτά είπε, κι ο Οδυσσέας ξανάκατσε' κι ως σώριασε στο χώµα
ο θείος χοιροβοσκος χλωρόκλαρα και µια προβιά από πάνω,
βρήκε να κάτσει κι ο Τηλέµαχος την ώρα αυτή κοντά τους.
Μετά ο χοιροβοσκός απίθωσε πινάκια κρέας οµπρός τους
 ψητό, που από τα χτες, σαν έφαγαν, τους είχε περισσέψει'
κι ακόµα και ψωµί τους σώριαζε µε βιάση σε πανέρια'
κι αφού γλυκόπιοτο συγκέρασε κρασί σε κρασοκαύκι,
πήγε κι αυτός κι αντίκρυ εκάθισε στο θεϊκό Οδυσσέα.
Κι αυτοί στα ετοιµασµένα αντίκρυ τους φαγιά τα χέρια άπλωσαν
 και σύντας του πιοτού θαράπεψαν και του φαγιού τον πόθο,
στο θείο χοιροβοσκό ο Τηλέµαχος µιλεί και συντυχαίνει:
«Πούθε, παππουλη, ο ξένος έρχεται; και πως τον έχουν φέρει
οι ναύτες στο νησί; Ποιοι πέτουνταν πως είναι τάχα, πες µου'
στα µέρη ετούτα δε φαντάζουµαι πεζός φτασµένος να 'ναι!»
 Εύµαιε, και συ του απηλογήθηκες, χοιροβοσκέ, και του 'πες:
Γι' αυτά, παιδί µου, που µε ρώτησες θα πω την πάσα αλήθεια'
απ' την πλατιά την Κρήτη πέτεται το γένος του πως σέρνει,
και λέει πως πλήθος, παραδέρνοντας, θνητών ανθρώπων χώρες
έχει γυρίσει' τέτοια του 'κλωθε µαθές να πάθει η µοίρα!
 Και τώρα από καράβι ξέφυγε των Θεσπρωτών πριν λίγο
κι έτυχε να 'ρθει εδώ στη µάντρα µου' µα θα τον δώσω εσένα.
Κάµε ό,τι θέλεις, τι είναι ικέτης σου, στα γόνατα σου πέφτει.»
Κι ο γνωστικός γυρνάει Τηλέµαχος κι απηλογιά του δίνει:
«Εύµαιε, στ' αλήθεια αυτός ο λόγος σου µες στην καρδιά µε αγγίζει!
 Μα πως τον ξένο τούτον γίνεται να προσδεχτώ στο σπίτι;
Νιος είµαι εγώ και δε θαρρεύουµαι στα δυο µου χέρια ακόµα,
κανείς αν πιάσει τα µαλώµατα, µαζί του να τα βάλω.
Πάλι της µάνας µου διχόγνωµος ο νους δουλεύει, τάχα
του αντρός της το κρεβάτι να ντραπεί και τις φωνές του κόσµου
 κι εδώ να µείνει ακόµα, αντάµα µου, να κυβερνάει το σπίτι,
για ν' ακλουθήξει τον τρανότερο που πιο πολλά θα δώκει
απ' όσους Αχαιούς γυναίκα τους γυρεύουν να την πάρουν;
Στον ξένο ωστόσο, µια και σπίτι σου παρακαλώντας ήρθε,
θα πω να του χαρίσουν όµορφη χλαµύδα και χιτώνα
 και δίκοπο σπαθί και σάνταλα στα δυο του πόδια, κι όπου
καρδιά και νους τον σπρώχνουν, πρόθυµα θα τον καλοστρατίσω.
Μα αν προτιµάς, στη µάντρα κράτα τον και φιλοκόνευέ τον,
κι εγώ θα στείλω εδώ τα ρούχα του και το ψωµί που θέλει,
σε σένα βάρος να µη γίνεται κι ουδέ στους συντρόφους σου.
 Όµως εκεί δε θα τον άφηνα να 'ρθεί, µε τους µνηστήρες
να σµίξει, τι είναι αλήθεια αδιάντροποι και δεν ψηφούν κανένα'
µην τον πειράξουν µε τα λόγια τους και πληγωθεί η καρδιά µου'
µε πιότερους σου δεν είναι εύκολο να καταφέρεις κάτι,
κι ας είσαι παλικάρι, τι έχουνε πιο δύναµη από σένα.»
 Κι ο αρχοντογέννητος, πολύπαθος του µίλησε Οδυσσέας:
«Φίλε, θαρρώ, δε θα 'ναι αταίριαστο να πω κι εγώ ένα λόγο'
ως κι η καρδιά η δικιά µου σκίζεται που σας γρικώ να λέτε
τις ανοµίες, που µες στο σπίτι σου σοφίζουνται οι µνηστήρες
αθέλητα σου' µα απ' την όψη σου για ψυχωµένος δείχνεις.

Πες µου, το θέλεις κι υποτάζεσαι για µήπως µες στη χώρα,
θεού φωνή ακλουθώντας, όχτρητα για σένα νιώθει ο κόσµος;
Μήπως τα βάζεις µε τ' αδέρφια σου; σ' αυτούς τα θάρρη του έχει
κανένας, σα χτυπιέται, ο πόλεµος όσο βαρύς και να 'ναι.
Να 'χα τα νιάτα σου, µα να 'νιωθα κι ίδιο κουράγιο ως τώρα!
 γιος να 'µουν του Οδυσσέα του αντρόκαρδου, για κι ο Οδυσσέας ατός του,
που αφού παράδειρε στα πέλαγα, γυρνάει  δεν έχει σβήσει
µαθές η ελπίδα  να µου το 'κοβαν αλήθεια το κεφάλι,
αν στου Οδυσσέα το αρχοντοπάλατο φτασµένος, τους µνηστήρες
όλους δεν έκανα από θάνατο να πάν συφοριασµένο.
 Κι αν µε νικούσαν, ως θα πάλευα σε πλήθιους µέσα µόνος,
κάλλιο να πέθαινα στο σπίτι µου θανατωµένος µέσα,
παρά να βλέπω οµπρός µου αδιάκοπα τις τόσες ανοµίες τους 
να κακοφέρνουνται στους ξένους µου, τις σκλάβες µου γυναίκες
εδώ κι εκεί να σέρνουν άπρεπα µες στ' όµορφο παλάτι,
 και το κρασί να ξεστραγγίζεται, και το ψωµί να τρώνε
άδικα κι άσκοπα κι ανούφελα, δουλειές χαµένες όλες!»
Κι ο γνωστικός γυρνάει Τηλέµαχος κι απηλογιά του δίνει:
«Την πάσα αλήθεια εγώ µιλώντας σου θα µολογήσω, ξένε'
µηδέ ο λαός µαζί µου θύµωσε και θέλει το κακό µου,
 µηδέ τα βάζω µε τ' αδέρφια µου, σ' αυτούς τα θάρρη που 'χει
κανένας σα χτυπιέται, ο πόλεµος όσο βαρύς και να 'ναι.
Μα να, τη φύτρα µας µονόκληρη την έχει κάνει ο ∆ίας.
Μοναχογιό µαθές εγέννησεν ο Αρκείσιος το Λαέρτη,
µοναχογιό κι ετούτος έκαµε τον Οδυσσέα, και µένα
 µοναχογιό ο Οδυσσέας στο σπίτι του µ' αφήκε  ανώφελα του!
Έτσι βρέθηκαν τώρα αρίφνητοι που το κακό µου θέλουν
τι αυτοί που τα νησιά αφεντεύουνε κι οι πιο τρανοί είναι αρχόντοι
στην πολυδασωµένη Ζάκυθο, στη Σάµη, στο ∆ουλίχι,
κι όσοι τρογύρα την πετρόχαρην Ιθάκη ρηγαδεύουν,
 όλοι ζητάνε τη µητέρα µου και καταλύουν το βιος µου.
Κι αυτή το γάµο τον οχτρεύεται, µα µήτε τον αρνιέται
µήτε να δώσει τέλος δύνεται τόν βιος εκείνοι ωστόσο
µου τρων και µου αφανίζουν γρήγορα κι εµέ θα φαν τον ίδιο!
Όµως στα χέρια των αθάνατων είναι όλα κρεµασµένα.
 Τώρα, παππού, γοργά στη φρόνιµη για τρέχα Πηνελόπη,
γερός πως είµαι και πως διάγειρα να πεις άπο την Πύλο.
Εγώ θα µείνω εδώ στη µάντρα µας, όµως και συ να στρέψεις,
µόνο εκείνης σαν πεις το µήνυµα' κανείς Αργίτης άλλος
να µην το µάθει, τι τον θάνατο πολλοί µου µελετούνε.»
 Εύµαιε, και συ του απηλογήθηκες, χοιροβοσκέ, και του 'πες:
«Κι εγώ το ξέρω, τα κατάλαβα, νογώ την προσταγή σου.
Μον' έλα τώρα, δώσε απόκριση και µίλα µου σταράτα,
το µήνυµα σου αν θες πηγαίνοντας να πω και στο Λαέρτη 
τον άµοιρο! Ο καηµός τον έτρωγε και πρώτα του Οδυσσέα,
 γνοιαζόταν όµως και τα χτήµατα, και µε τους δούλους σπίτι
κι έπινε κι έτρωγε, σαν που 'θελε κάθε φορά η καρδιά του.
Μα τώρα, αφόντας ξενιτεύτηκες στην Πύλο µε καράβι,
στο στόµα λεν νερό δεν έβαλε µηδέ φαγί καθόλου,
µηδέ κοιτάζει πια τα χτήµατα' καθούµενος θρηνάται
 και γόζεται, κι η σάρκα ολόγυρα στα κόκαλα του λιώνει.»
Κι ο γνωστικός γυρνάει Τηλέµαχος κι απηλογιά του δίνει:
«Κακό πολύ, µα ας τον αφήσουµε, κι ας καιγεται η καρδιά µας.
Στο χέρι των θνητών αν έστεκε να γίνουνται όλα ως θέµε,
πρώτα θα διάλεγα του κύρη µου το γυρισµό απ' τα ξένα.
 Μα ως πας το µήνυµα, εσύ διάγειρε, στα ξώµερα µην τρέχεις
να βρεις εκείνον στη µητέρα µου να πεις θυµήσου µόνο
να ξαποστείλει την κελάρισσα, χωρίς καιρό να χάσει,
κρυφά, κι εκείνη πια του γέροντα να φέρει το µαντάτο.»
Με τέτοια λόγια τον ξεσήκωσε' τα σάνταλά του εκείνος
 στα πόδια φόρεσε και κίνησε. Της Αθηνάς ωστόσο
ο θείος χοιροβοσκός δεν ξέφυγε πως το µαντρί είχε αφήσει.
Χωρίς καιρό νά χάσει, ζύγωσε, κι είχε την όψη πάρει
γυναίκας όµορφης, τρανόκορµης, πιδέξιας ανυφάντρας.
Όξω στην πόρτα αντίκρυ εστάθηκε, για να τη δει ο Οδυσσέας,
 µα δεν την ένιωσε ο Τηλέµαχος κι ουδέ την είδε οµπρός του,
τι οι αθάνατοι δε φανερώνουνται στου καθενός τα µάτια.
Μόνο ο Οδυσσέας την είδε να 'ρχεται κι οι σκύλοι, που σκόρπισαν
κείθε απ' τη µάντρα γλαφουνίζοντας, χωρίς να τη γαυγίσουν.
Κι ως µε τα φρύδια εκείνη του 'γνεψε, κατάλαβε ο Οδυσσέας,
 κι απ' το καλύβι εβγήκε, της αυλής τον τοίχο προσπερνώντας,
και στην Παλλάδα αντίκρυ στάθηκε' κι αύτη τον λόγο επήρε:
«Γιε του Λαέρτη αρχοντογέννητε, πολύτεχνε Οδυσσέα,
όλα στο γιο σου πες τα, τίποτα µην του κρατάς κρυµµένο'
και των µνηστήρων πια σαν κλώσετε το χαλασµό, κινάτε

να πάτε οι δυο σας στην περίλαµπρη την πολιτεία' σε λίγο
κοντά σας θα βρεθώ' λαχτάρησα κι εγώ να πολεµήσω!»
Είπε η Αθηνά, κι όπως τον άγγιξε µε το χρυσό ραβδί της,
πλυµένα καθαρά του φόρεσε χλαµύδα και χιτώνα
στα στήθη γύρω, και του τράνεψε κι ανάστηµα και νιότη'
 ηλιοκαµένος πάλι βρέθηκε, τα µαγουλά του εσφίξαν,
και µαύρα γένια του ξεφύτρωσαν τρογύρα στο πιγούνι.
Ως τούτα τέλεψε, ξεµάκρυνε' γυρίζει κι ο Οδυσσέας
στο καλυβόσπιτο' και σάστισε θωρώντας τον ο γιος του,
κι άλλου γυρνάει τα µάτια τρέµοντας, θεός κανείς µην είναι,
 κι έτσι µιλώντας ανεµάρπαστα του συντυχαίνει λόγια:
«Τώρα µου φάνταξες αλλιώτικος απ' ό,τι πρώτα, ξένε'
τα ρούχα σου άλλα, και στην όψη σου δε δείχνεις ίδιος να 'σαι.
Θεός αν είσαι, απ' όσους τ' άσωστα ψηλά κρατούν ουράνια,
σπλαχνίσου µας! Θα σου προσφέρουµε θυσίες της άρεσκιας σου
 κι άλλα χαρίσµατα από µάλαµα' µονάχα ελέησε µας!»
Και τότε ο θεϊκός, πολύπαθος του µίλησε Οδυσσέας:
«∆εν είµαι εγώ θεός' µε αθάνατους γιατί µε συνοµοιάζεις;
µον' είµαι ο κύρης σου! Για χάρη του τραβάς εσύ περίσσιους
καηµούς και βάσανα, και δέχεσαι τις άδικες των άλλων.»
 Σαν είπε αυτά, το γιο του εφίλησε, κι από τα µαγουλά του
τα δάκρυα να κυλήσουν άφησε, που ως τότε ανακρατούσε.
Μα δέν το πίστευε ο Τηλέµαχος ακόµα πως µπροστά του
είχε τον κύρη του' ξανάπιασε λοιπόν το λόγο κι είπε:
«∆εν είσαι εσύ ο Οδυσσέας ο κύρης µου, µον' κάποιος µε πλανεύει
 απ' τους θεούς, ακόµα πιότερο να κλαίω και να χτυπιέµαι.
Και ποιος θνητός ποτέ θα δονούνταν να φτιάσει µε το νου του
θάµατα τέτοια; Μόνο αν έφτανε κανείς θεός, µπορούσε,
αν το 'θελε, να κάνει ανέκοπα για νιό για γέρο κάποιον.
Κι εσύ πριν λίγο γέρος έδειχνες και λεροφορεµένος,
 και τώρα τους θεούς, που τ' άσωστα κρατούν ουράνια, µοιάζεις.»
Γυρνώντας τότε ο πολυµήχανος του µίλησε Οδυσσέας:
«Για τον πατέρα σου, Τηλέµαχε, που βρίσκεται φτασµένος,
δε σου ταιριάζει να θαµάζεσαι και να σαστίζεις τόσο.
Άλλο Οδυσσέα δω πέρα να 'ρχεται δε θέλεις δει ποτέ σου.
 Εγώ είµαι, ως µε θωρείς' παράδειρα πολύ, πολλά έχω πάθει,
και τώρα στην πατρίδα εγύρισα, στα είκοσι χρόνια απάνω.
Κι αυτό το θάµα που σε σάστισε, δουλειά της κουρσολόγας
είναι Αθηνάς, που ως θέλει µ' εκανε, τι πλήθια η δύναµη της 
τη µια φορά να µοιάζω ζήτουλα, την άλλη παλικάρι,
 που γύρα στο κορµί του εζώστηκε φορέµατα πανώρια'
έναν θνητό οι θεοί, που τ' άσωστα ψηλά κρατούν ουράνια,
δεν είναι δύσκολο θες όµορφο, θες άσκηµο να κάνουν.»
Σαν είπε τούτα, πήγε κάθισε' τον αντρειωµένο τότε
γονιό του αγκάλιασε ο Τηλέµαχος, σε κλάµατα ξεσπώντας.
 Και στω δυονώ τα στήθη εφούντωσε τρανός του θρήνου ο πόθος,
και κλαίγαν γόζοντας αλάγιαστα' που πια δεν κλαίνε τόσο,
οι αϊτοί κι οι άγιούπες οι γαντζόνυχοι, που τα νιογέννητα τους
µικρά οι ξωτάρηδες τους άρπαξαν, πριχού ξεπεταρίσουν.
Όµοια πικρά τα δάκρυα στάλαζαν κι απ' τα δικά τους µάτια.
 Θρηνώντας εκεί πέρα θα 'µεναν, ως να βουτήξει ο γήλιος,
αν ο Τηλέµαχος στον κύρη του γυρνώντας δε µιλούσε:
«Κύρη ακριβέ, και ποιο είναι τ' άρµενο που σ' έχει στην Ιθάκη
φερµένο εδώ; ποιοί τάχα πέτουνται πως είναι οι ναύτες,
πες µου' τι στο νησί µας δε φαντάζουµαι πεζός φτασµένος να 'σαι!»
 Γυρνώντας ο θεϊκός, πολύπαθος του µίλησε Οδυσσέας:
Την πάσα αλήθεια από το στόµα µου θ' ακούσεις τώρα, γιε µου'
οι θαλασσακουσµένοι µ' έφεραν δω πέρα Φαίακες, κι άλλους
που προβοδούν, κανείς αν έτυχε να φτάσει στο νησί τους.
Αυτοί απ' το πέλαγο µε πέρασαν µε γρήγορο καράβι
 και στην Ιθάκη εδώ µε απίθωσαν στον ύπνο βυθισµένο,
και δώρα αρίφνητα µου χάρισαν, χαλκό, υφαντά, χρυσάφι.
Θεός µε φώτισε και φύλαξα το βιος σε κάποιο σπήλιο,
κι εγώ ήρθα εδώ στη µάντρα, ακούγοντας της Αθηνάς το λόγο,
να βουλευτώ για των αντίµαχων το χαλασµό µαζί σου.
 Μον' έλα, τους µνηστήρες µέτρα µου, λογάριασε τους όλους,
πόσοι 'ναι να κατέχω θα 'θελα και τι λογής καθένας,
κι υστέρα µες στον αψεγάδιαστο να µελετήσω νου µου,
να ιδώ µαθές αν θα µπορούσαµε να τους ριχτούµε οι δυο µας,
µονάχοι εµείς, για αν θα γυρέψουµε να µας συντρέξουν κι άλλοι.»
 Κι ο γνωστικός γυρνάει Τηλέµαχος κι απηλογιά του δίνει:
«Πάντα στ' αφτιά µου η δόξα σου έφτανε, πατέρα µου, µεγάλη,
πως έχεις αντρειοσύνη αδάµαστη και ζυγιασµένα φρένα'
µα είπες µεγάλο λόγο, σάστισα! των αδυνάτων είναι
µονάχα δυο ν' ανοίξουν πόλεµο µε τόσους αντρειωµένους.

∆έκα οι µνηστήρες µόνο κι είκοσι δεν είναι, κάτεχε το'
είναι πολύ πολύ περσσότεροι' θέλεις να µάθεις πόσοι;
Απ' το ∆ουλίχιο πρώτα νιούτσικοι πενήντα δυο έχουν έρθει,
ξεδιαλεχτοί, που τους ακλούθηξαν παιδόπουλά τους εξι'
κι ήρθαν ακόµα εικοσιτέσσερεις απ' το νησί της Σάµης,
 είκοσι ακόµα από τη Ζάκυθο των Αχαιών βλαστάρια,
κι εδώ από την Ιθάκη δώδεκα, κι αρχοντοσέρνουν όλα.
Μαζί κι ο κράχτης είναι ο Μέδοντας κι ο θείος ο τραγουδάρης,
και δυο παιδόπουλά, που η τέχνη τους, τα κρέατα να λιανίζουν.
Όλους αυτούς αν τους πετύχουµε στο σπίτι µέσα, τρέµω
 µη βγει πολύ πικρά πως πλέρωσες εσύ τις ανοµίες τους.
Να θυµηθείς λοιπόν για κοίταξε κανέναν παραστάτη,
που να µπορεί σε µας µε πρόθυµη καρδιά να δώσει χέρι.»
Γυρνώντας ο θεϊκός, πολύπαθος του µίλησε Οδυσσέας:
«Εγώ θα πω, και συ τα λόγια µου στοχάσου κι άκουσέ µου'
 λες η Αθηνά µε τον πατέρα της το ∆ία πως δε µας φτάνει,
για κάποιον άλλο να 'βρω θα 'θελες που να σταθεί κοντά µας;»
Κι ο γνωστικός γυρνάει Τηλέµαχος κι απηλογιά του δίνει:
«Τούτοι καλοί 'ναι που νοµάτισες πως θα σταθούν κοντά µας,
κι ας κάθουνται ψηλά στα σύγνεφα' τι αυτοί απ' τους άλλους όλους,
 και των θνητών και των αθάνατων, οι πιο τρανοί λογιούνται.»
Γυρνώντας ο θεϊκός, πολύπαθος του µίλησε Οδυσσέας:
«Πολληώρα λέω µακριά απ' τον πόλεµο δε θα σταθούν τον άγριο
εκείνοι οι δυό, καθώς στο σπίτι µας εµείς µε τους µνηστήρες
απάλιο φοβερό θα στήσουµε, σε ποιόν θα γείρει η νίκη.
 Μα τώρα εσύ µε τα χαράµατα στο σπίτι γύρνα πίσω
κι ανακατέψου µε τους άνοµους µνηστήρες' σε λιγάκι
θα δεις και µένα ο θείος χοιροβοσκός στο κάστρο να µε φέρνει'
και θα 'χω είδη ζητιάνου, γέροντα και λεροφορεµένου.
Κι αν καταφρόνια µες στο σπίτι µας µου δείξουν,
 εσύ κράτα στα στήθη την καρδιά σου ατάραχη, βαριά κι ας µε παιδεύουν
κι από τα πόδια να µε σέρνουνε να µε πετάξουν όξω,
να ρίχνουν ό,τι θες απάνω µου  βλέπε και βαστά µόνο!
Μονάχα αρµήνευέ τους τ' άµυαλα φερσίµατα να πάψουν,
µε λόγια µαλακά µιλώντας τους' κι εκείνοι δε θ' ακούσουν,
 τι κιόλα στέκεται από πάνω τους η µοίρα του θανάτου.
Κάτι άλλο τώρα εγώ θα σου 'λεγα και συ στα φρένα βαλ' το'
το νου µου ως η Αθηνά η πολύβουλη φωτίσει και σου γνέψω
µε το κεφάλι, εσύ κατάλαβε, κι όσα άρµατα πολέµου
στο αρχονταρίκι µέσα βρίσκουνται να τα σηκώσεις όλα'
 κι ως στη γωνιά της µέσα κάµαρας της αψηλής τα κρύψεις,
χωρίς ν' αφήσεις ένα, πλάνευε µε λόγια τους µνηστήρες
γλυκά, καθώς αυτοί θωρώντας τα να λείπουν θα ρωτάνε:
,, Τα πήρα απ' τους καπνούς και τα 'κρυψα' πια αλήθεια δε θύµιζαν
αυτά ο Οδυσσέας που άφηκε κάποτε να πάει στης Τροίας τα µέρη'
 η ανάσα της φωτιάς τους θάµπωσεν εδώ κι εκεί τη λάµψη 
κάτι χειρότερο! µου το 'βαλε στα φρένα ο γιος του Κρόνου'
φοβάµαι, απάνω στο µεθύσι σας καβγά µη στηστε ξάφνου
και χτυπηθείτε, και ντροπιάσετε και προξενιές και τάβλες'
τι αλήθεια αποτραβάει το σίδερο τους άντρες µοναχό του."
 Και µόνο δυο σπαθιά στην κάµαρα και δυο κοντάρια κράτα
για µας, και δυο σκουτάρια, να 'χουµε στα χέρια να βαστούµε,
σα θα χυθούµε να τ' αρπάξουµε' κι εκείνων θα πλανέψει
τότε η Αθηνά κι ο βαθυστόχαστος ο ∆ίας µεµιάς τα φρένα.
Κάτι άλλο τώρα εγώ θα σου 'λεγα και συ στο νου σου βαλ' το'
 δικός µου αν είσαι κι απ' το γαίµα µου, κανείς να µην το µάθε!,
πως ο Οδυσσέας πια πίσω βρίσκεται στο σπίτι του' να ξέρει
µηδέ ο Λαέρτης θέλω τίποτε µηδέ ο χοιροβοσκός µας
µηδέ κι οι άνθρωποι στο παλάτι µας µηδέ κι η Πηνελόπη'
µονάχα εσύ κι εγώ, να µάθουµε ποια γνώµη οι σκλάβες έχουν.
 Κι ακόµα λέω να δοκιµάσουµε τους σερνικούς µας δούλους,
ποιος µας φοβάται ακόµα µέσα του και σε τιµή µας έχει,
και ποιος δε µας µετρά, κι αψήφησε και σένα, τέτοιος που 'σαι.»
Κι ο έµνοστος γιος του τότε στράφηκε κι απηλογιά του δίνει:
«Κύρη, θα 'ρθεί µια µέρα κάποτε, φαντάζουµαι, να µάθεις
 το φυσικό που κλείνω µέσα µου, µα απρόκοπος δεν είµαι.
Ωστόσο αυτό που λες, φαντάζουµαι, συφερτικό δε θα 'ναι
σε µας τους δυό, γι' αυτό θα σου 'λεγα να το καλολογιάσεις.
Πολύν καιρό θα χάσεις άδικα στα ξώµερα γυρνώντας
να δοκιµάσεις κάθε δούλο µας' κι ωστόσο εκείνοι ανέγνοιοι
 το βιος µας τρων στο σπίτι αδιάντροπα, χωρίς να το λυπούνται.
Όµως σωστό θαρρώ να µάθουµε των γυναικών τη γνώµη,
ποιες απόµειναν ακριµάτιστες και ποιες σε ξεψηφούνε.
Τους δούλους όµως δε θα το 'θελα γυρίζοντας τις µάντρες
να δοκιµάζουµε' κι αργότερα µπορεί να γίνει τούτο,

σηµάδι ο ∆ίας ο βροντοσκούταρος αν σου 'χει δώσει αλήθεια.»
Τέτοια σταύρωναν συναλλήλως τους εκείνοι λόγια τότε'
το άρµενο ωστόσο, τον Τηλέµαχο που'χε απ' την Πύλο φέρει
και τους συντρόφους του όλους, έφτασε γυρνώντας στην Ιθάκη.
Κι όταν εκείνοι στο πολύβαθο λιµάνι µέσα έµπηκαν,
 όξω τράβηξαν το καράβι τους το µελανό στον άµµο,
και τα παιδόπουλα τα πέρφανα σήκωσαν τ' άρµατά τους,
και στου Κλυτίου µετά κουβάλησαν τα δώρα τα πανώρια,
κι έναν διαλάλη τέλος έστειλαν στο σπίτι του Οδυσσέα,
στην Πηνελόπη τα µαντάτα τους να πει τη µυαλωµένη,
 πως ήταν διάτα του Τηλέµαχου το πλοίο να 'ρθεί στο κάστρο,
κι αυτός θ' απόµενε στα χτήµατα, πια φόβο να µην έχει
η ρήγισσα η τρανή και τρέχουνε τα µάτια της ποτάµι.
Κι ο θείος χοιροβοσκός αντάµωσε τον κράχτη, και τραβούσαν
ίδιο ακριβώς να φέρουν µήνυµα κι οι δυο στην Πηνελόπη.
 Κι ως φτάσαν στου θεϊκού ρηγάρχη τους σε λίγο το παλάτι,
ο κράχτης στάθηκε και φώναξεν εκεί µπροστά στις δούλες:
« Άκου, βασίλισσα, πια εδιάγειρεν ο γιος σου από την Πύλο!»
Μα ο θείος χοιροβοσκός έζύγωσε την Πηνελόπη πρώτα
κι από κοντά του γιου της έλεγε το µήνυµα για κείνη.
 Μόλις της είπε όσα παράγγειλεν εκείνος άκρη ως άκρη,
αυλή και κάµαρες παράτησε, στους χοίρους να διαγείρει.
Μα τους µνηστήρες πίκρα επλάκωσε βαριά και στενοχώρια,
κι απ' το παλάτι εβγήκαν, της αυλής τον τοίχο προσπερνώντας,
κι απόξω εκεί από την αυλόπορτα σε συντυχιά κάθιζαν.
 Κι ο Ευρύµαχος, ο γιος του Πόλυβου, το λόγο εκίνα πρώτος:
«Φίλοι, τρανή δουλειά ο Τηλέµαχος µε τούτο το ταξίδι
σκάρωσε απόκοτα, κι ας λέγαµε πως δε θα το τελέψει.
Μα οµπρός, καράβι µαύρο ας ρίξουµε, το πιο γοργό,
στο κύµα και κουπολάτες ας µαζώξουµε, χωρίς καιρό να χάσουν
 σε κείνους να µηνύσουν, γρήγορα ξοπίσω να διαγείρουν.»
Ακόµα εστέκουνταν ο λόγος του, κι ο Αµφίνοµος, γυρνώντας
απ' το θρονί του, βλέπει τ' άρµενο µες στο βαθύ λιµάνι,
την ώρα τα πανιά που εµάϊναραν και τα κου πια κρατούσαν.
Με την καρδιά του τότε γέλασε και λέει στους συντρόφους του:

«Ανάγκη πια καµιά για µήνυµα, πια εµπήκαν µέσα, να 'τους!
Από θεό µπορεί να το 'µαθαν, µπορεί κι ατοί τους να 'δαν
να προσπερνάει µπροστά τους τ' άρµενο και πια δεν το πρόφταιναν.»
Σαν είπε τούτα, εκείνοι ασκώθηκαν και τρέξαν στο ακρογιάλι
και στη στεριά τράβηξαν γρήγορα το µελανό καράβι,
 και τα παιδόπουλα τα πέρφανα σήκωσαν τ' άρµατά τους.
Κι εκείνοι επήραν δρόµο, σύναξη στην αγορά να κάµουν,
κι άλλον κοντά τους, νιο για γέροντα, να κάτσει δεν άφηναν.
Κι ο γιος του Ευττείθη, ο Αντίνοος, µίλησε κι αναµεσά τους είπε:
«Ωχού, οι θεοί και πως τον γλίτωσαν του Χάρου ετούτον τώρα!
 Τη µέρα βάρδιες στ' ανεµόδαρτα στέκονταν κορφοβούνια
κι όλο συνάλλαζαν κι ως βούλιαζεν ο γήλιος, δε µας είδε
µια νύχτα στη στεριά να υπνώνουµε' µες στο γοργό καράβι
ως τα χαράµατα αλωνίζαµε το πέλαγο, καρτέρι
έχοντας στήσει στον Τηλέµαχο, να βρει το θάνατο του'
 όµως την ιδίαν ώρα ένας θεός τον γύριζε στο σπίτι!
Καιρός πια εδώ να µελετήσουµε το µαύρο χαλασµό του,
να µη γλιτώσει πια ο Τηλέµαχος απ' τα δικά µας χέρια'
αν τούτος ζει, δεν το φαντάζουµαι να βγει η δουλειά µας πέρα'
τι ατός του να σκεφτεί κι απόφαση να πάρει τώρα ξέρει'
 κι ουδέ κι ο κόσµος την αγάπη του για µας ως πρώτα δείχνει.
Μα ελάτε, πριν αυτός σε σύναξη τους Αχαιούς καλέσει'
τι ν' αποµείνει δε φαντάζουµαι µε σταυρωµένα χέρια'
βαρύς θα 'ναι ο θυµός του' στέκοντας µπρος σε όλους θα φωνάξει,
το µαύρο του χαµό πως κλώθαµε, µα πρόφτασε να φύγει.
 Κι οι άλλοι, κακές δουλειές ακούγοντας, δε θα 'ρθουν λέω µαζί µας'
κακό κανένα µη µας κάνουνε και µας ξορίσουν όλους
µακριά απ' τη χώρα µας, σε αλλόξενους να τριγυρνάµε τόπους.
Πιο πριν το θάνατο στα ξώµερα να βρει, µακριά απ' το κάστρο
για και στο δρόµο, από τα χέρια µας, το βιος και τ' αγαθά του
 µετά να µοιραστούµε, δίνοντας στη µάνα του µονάχα
και σε όποιον ταίρι θα την έπαιρνε το σπίτι να κάθονται.
Αν όµως δεν αρέσει ο λόγος µου και προτιµάτε εκείνος
να ζει κι ολάκερα να χαίρεται τα πατρικά του πλούτη,
όλοι µαζί πια ας µην ερχόµαστε τα ποθητά αγαθά του
 να τρώµε ανέµπληστα' απ' το σπίτι του καθείς µας ας γυρέψει
µε δώρα να την κάνει ταίρι του' κι εκείνη τότε ας πάρει
όποιον χαρίσει περισσότερα και της τον γράφει η µοίρα.»
Έτσι µιλούσε, κι όλοι απόµειναν και δεν έβγαζαν άχνα.
Το λόγο πήρε τότε ο Αµφίνοµος κι αναµεσά τους είπε,

ο έµνοστος γιος του Νίσου του άρχοντα και του Άρητου τ' αγγόνι.
Μες στους µνηστήρες, που απ' τ' ολόχλωρο, πολύσταρο ∆ουλίχι
εδώ είχαν έρθει, αυτός αφέντευε, και πιο στην Πηνελόπη
τα λόγια άρεσαν που της έλεγε' κακός µαθές δεν ήταν.
Και τότε µίλησε καλόγνωµος αναµεσό τους κι είπε:
 «Θάνατο, φίλοι, στον Τηλέµαχο δε θα 'θελα να δώσω
είναι φριχτό γενιάς να χύνεται βασιλικιάς το γαίµα.
Κάλλιο πιο πρώτα να ρωτήσουµε και των θεών τη γνώµη'
κι αν οι χρησµοί το καλοδέχουνται του ∆ία του τρισµεγάλου,
ατός µου θα του δώσω θάνατο και σας µαζί θα σπρώξω.
 Μα αν οι θεοί δε θέλουν, θα 'λεγα τούτη η δουλειά να λείψει.»
Αυτά είπε ο Αµφίνοµος, κι οι επίλοιποι στη γνώµη του συγκλίνον.
Σηκώθηκαν ευτύς και κίνησαν για του Οδυσσέα το σπίτι,
και µόλις φτάσαν, πήγαν κάθισαν στα µαγλινά θρονιά τους.
Η Πηνελόπη ωστόσο η φρόνιµη στοχάστηκε άλλα πάλε:
 να βγει µπροστά στους παραδιάντροπους µνηστήρες, τι απ' τον κράχτη
το Μέδοντα, είχε µάθει, που άκουσε το τι βουλές υφαίναν,
πως µες στο σπίτι εκεί λογάριαζαν το γιο της να χαλάσουν.
Πήρε λοιπόν µαζί τις βάγιες της να πάει στο αρχονταρίκι'
και τους µνηστήρες σαν αντίκρισε των γυναικών το θάµα,
 σε µια κολόνα δίπλα εστάθηκε της στεριάς στέγης, κι είχε
κρυµµένα ολόγυρα τα µάγουλα σε στραφτερή µαντίλα,
και στον Αντίνοο τέτοια µίλησε µαλώνοντας τον κι είπε:
«Άνοµε Αντίνοε, κακοµήχανε! κι ο κόσµος στην Ιθάκη
να σε θαρρεί τον πρώτο ανάµεσα στους συνοµήλικους σου
 στα λόγια και στο νου, µα, ως φαίνεται, ποτέ δεν ήσουν τέτοιος!
∆αιµονισµένε, του Τηλέµαχου το θάνατο τι κλώθεις,
και τους ικέτες πως δε σέβεσαι, που ο ∆ίας τους διαφεντεύει;
Κρίµα µεγάλο είναι ένας άνθρωπος του άλλου κακό να κλώθει.
Για τον πατέρα σου δεν άκουσες, που απ' του λαού το φόβο
 έτρεξε ικέτης στο παλάτι µας; του 'χαν θυµό µεγάλο,
το µε Ταφιώτες τα συνταίριαξε, τη γη να διαγουµίσουν
των Θεσπρωτών, κι αυτοί αγανάχτησαν, κι ήταν δικοί µας φίλοι'
και θέλαν να του δώσουν θάνατο, να σκίσουν την καρδιά του,
κι ακόµα το πολυπεθύµητο βαρύ του βιος να φανέ'
 και µοναχά ο Οδυσσέας τους κράτησε, τη φόρα κόβοντας τους.
Τώρα του τρως το σπίτι απλέρωτα, το ταίρι του γυρεύεις,
και στον υγιό του δίνεις θάνατο και µένα πίκρες δίνεις.
Σταµάτα πια, και στους επίλοιπους να σταµατήσουν µίλα!»
Κι ο Ευρύµαχος, ο γιος του Πόλυβου, της αποκρίθη κι είπε:
 «Κουράγιο, Πηνελόπη φρόνιµη, του Ικάριου θυγατέρα!
Θέλω για τούτα να µη γνοιάζεσαι καθόλου στην καρδιά σου'
άντρας δεν είναι κι ουδέ βρίσκεται κι ουδέ ποτέ θα γένει,
που χέρι απάνω στον Τηλέµαχο θ' απλώσει, τον υγιό σου,
ενώ όσο ζω κι όσο τα µάτια µου τη γης θωρούν ετούτη.
 Το λόγο που θα πω αφουγκράσου τον, τι σίγουρα θα γένει:
ευτύς θ' αναβρυσίσει το αίµα του τρογύρα απ' το δικό µου
κοντάρι' τι κι εγώ στα γόνατα του καστροπολεµίτη
έχω Όδυσσέα καθίσει, ως µου 'βαζε ψητό στα χέρια κρέας,
και κόκκινο στα χείλη µου 'φερνε κρασί να πιώ' για τούτο
 πιότερο απ' όλους τον Τηλέµαχο µες στην καρδιά τον έχω.
Κι ουδέ και να 'χει φόβο, θάνατο πως θα 'βρει απ' τους µνηστήρες'
µα αν είναι να 'ρθει απ' τους αθάνατους, αυτόν δεν τον ξεφεύγει.»
Έτσι την γκάρδιωνε, κι ας έκλωθε µονάχος του το φόνο.
Κι αυτή γυρνώντας κι ανεβαίνοντας στα λιόφωτα τ' ανώγια
 τον Οδυσσέα θυµήθη κι έκλαιγε, τον άντρα της, ωσόπου
της έχυσε η Αθηνά η γλαυκόµατη γλυκό στα µάτια γύπνο.
Είχε βραδιάσει, ο θείος σαν έφτασε χοιροβοσκός να σµίξει
τον Οδυσσέα και τον Τηλέµαχο, που σύνταζαν το δείπνο,
µονοχρονιάρη χοίρο σφάζοντας. Κι ήρθε η Αθηνά η Παλλάδα
 και στου Λαέρτη δίπλα εστάθηκε το γιο, τον Οδυσσέα,
και τον ξανάκανε, χτυπώντας τον µε το ραβδί της, γέρο,
και ρούχα στο κορµί του φόρεσε λερά, ο χοιροβοσκός του
να µη τον δει κι ανανογιώντας τον το µυστικά δεν κρύψει,
µονάχα τρέξει και στη φρόνιµη το πει την Πηνελόπη.
 Και πρώτα µίλησε ο Τηλέµαχος κι αυτά τα λόγια του 'πε:
«Καλώς το θείο τον Εύµαιο! Γρίκησες κανένα νέο στη χώρα;
Οι πέρφανοι µνηστήρες διάγειραν απ' το καρτέρι τάχα, για ακόµα
τριγυρνούν φυλάγοντας ποιάν ώρα θα γυρίσω;»
Εύµαιε, και συ του απηλογήθηκες, χοιροβοσκέ, και του πες:
 «Γι' αυτά που τώρα λες δε γνοιάστηκα διαβαίνοντας το κάστρο
κανέναν να ρωτήσω' µ' έβιαζε µαθές πολύ η ψυχή µου
µιαν ώρα αρχύτερα το µήνυµα να πάω και να διαγείρω.
Μα κάποιον βρήκα απ' τους συντρόφους σου γοργό µαντατοφόρο,
τον κράχτη, που 'φερε στη µάνα σου το µήνυµα σου πρώτος.

Κι ακόµα κάτι, µε τα µάτια µου που το 'χω δεί, κατέχω'
καθώς γυρνούσα πίσω, βρέθηκα στου Ερµή που λεν το λόφο,
πάνω απ' την πόλη, κι ως αγνάντεψα, θωρώ καράβι ξάφνου
γοργό να µπαίνει στο λιµάνι µας µε πλήθος άντρες µέσα,
και να 'ναι φορτωµένο δίµυτα κοντάρια και σκουτάρια'
 και τότε αυτοί πως είναι απείκασα, µα σίγουρος δεν είµαι.»
Αυτά είπε, κι ο αντρειανός Τηλέµαχος γυρνάει µε χαµογέλιο,
κρυφά απ' τον Εύµαιο, στον πατέρα του, κοιτώντας τον στα µάτια.
Κι απ' τις δουλειές τους µόλις σχόλασαν κι ετοίµασαν τις τάβλες,
έτρωγαν, κι είχαν, ως εταίριαζε, καθείς το µερτικό του.
 Και σύντας του πιοτού θαράπεψαν και του φαγιού τον πόθο,
στην κλίνη επλάγιασαν και φράθηκαν την άγια του ύπνου χάρη.
Οµήρου Οδύσσεια  ρ
Μετάφραση Ν. Καζαντζάκη  Ι. Κακριδη



Κι η Αυγή σα φάνη η πουρνογέννητη και ροδοδαχτυλάτη,
κάτω απ' τα πόδια του ο Τηλέµαχος, του θεϊκού Οδυσσέα
ο γιος, επέρασε τα σάνταλα τα καλοκαµωµένα,
κι ως το γερό κοντάρι εφούχτωσε, που του 'ρχονταν στο χέρι,
 στον Εύµαιο γύρισε και µίλησε, κινώντας για τη χώρα:
«Παππουλη, εγώ στη χώρα, η µάνα µου για να µε δει, πηγαίνω'
δεν το φαντάζουµαι πρωτύτερα να πάψει να χτυπιέται
και να στενάζει και να γόζεται πικρά, τον ίδιο εµένα
πριν δει αντικρύ της' όµως άκουσε τους ορισµούς µου τώρα:
 Τον όµοφο τον ξένο οδήγα τον στο κάστρο, το φαγί του
να ζητιανέψει, κι ας προσδέχεται ψωµί, κρασί µια κούπα
απ' όποιον δίνει' εγώ δε γίνεται τον κάθε που θα µου 'ρθει
να τον φορτώνουµαι' τα βάσανα που µε παιδεύουν φτάνουν.
Τον ξένο τώρα αν κακοκάρδισαν τα λόγια µου, δικιά του
 θα 'ναι ζηµιά' τι απ' όλα πιότερο µου αρέσει η αλήθεια εµένα!»
Τότε ο Οδυσσέας ο πολυκάτεχος του απηλογήθη κι είπε:
«Κι εγώ να µείνω εδώ, καλόπαιδο, δε λογαριάζω' κάλλιο,
παρά στα ξώµερα, ένας ζήτουλας στη χώρα το ψωµί του
να ζητιανεύει, κι όποιος άνθρωπος θελήσει, θα µου δώκει'
 δεν είναι πια µαθές τα χρόνια µου να κάθουµαι σε µάντρες
κι όποια δουλειά προστάξει ο αφέντης µου, να τρέχω να την κάνω.
Τράβα εσύ τώρα, κι ως τον πρόσταξες, θα µε οδηγήσει ετούτος,
στη σκια σα νιώσω πως επύρωσα κι έχει ζεστάνει ο γηλιος'
φορώ, όπως βλέπεις, παλιοκούρελα' θα µε αφανίσει η πάχνη,
 φοβούµαι, της αυγής, και λέγατε πως είναι η χώρα αλάργα.»
Αυτά µιλούσε, κι ο Τηλέµαχος από τη µάντρα εβγήκε
µε πόδια γρηγορα, συγκλώθοντας κακά για τους µνηστηρες.
Και µόλις ήρθε στο πολύκοσµο παλάτι, το κοντάρι
που εκράτει στην κολόνα ανάγειρε την αψηλή να στέκει,
 και µπήκε µέσα δρασκελίζοντας το πέτρινο κατώφλι.
Η Ευρύκλεια η βάγια τον αντίκρισε µπροστά της πρώτη απ' όλους,
στα σκαλιστά θρονιά όπως έστρωνε προβιές, κι ευτύς εχύθη
θρηνώντας πάνω του κι οι επίλοιπες γυναίκες σκλάβες,
όσες είχε ο Οδυσσέας ο καρτερόψυχος, τρογύρα µαζωχτηκαν
 και µε φιλιά τον καλωσόριζαν στην κεφαλή, στους ώµους.
Κι εκείνη, η Πηνελόπη η φρόνιµη, το γυναικίτη άφηκε,
κι ήρθε παρόµοια µε την Άρτεµη για τη χρυσή Αφροδίτη'
µε τα βραχιόνια της αγκάλιασε το γιο της δακρυσµένη,
και στο κεφάλι τον εφίλησε, στα δυο πανώρια µάτια,
 και τέτοια κλαίοντας ανεµάρπαστα κινούσε λόγια οµπρός του:
«Ήρθες, γλυκό µου φως, Τηλέµαχε! ∆εν το 'λεγα ποτέ µου
πως θα σε δώ ξανά, µια κι έφυγες στην Πύλο µε καράβι
κρυφά µου, αθέλητα µου, ο κύρης σου τι απόγινε να µάθεις.
Τώρα τα που 'δες µε τα µάτια σου, σωστά µολόγα µου τα.»
 Κι ο γνωστικός γυρνάει Τηλέµαχος κι απηλογιά της δίνει:
«Αχ, µην κινάς το θρήνο, µάνα µου, και την καρδιά στα στήθη
µη µου ταράζεις, µια και ξέφυγα το µαύρο χαλασµό µου.
Μονάχα πάρε πλύσου κι άλλαξε σκουτιά καθάρια πρώτα,
κι ανέβα µε τις βάγιες έπειτα στο ανώι και προσευχήσου,
 και τάξε σε όλους τους αθάνατους τρανές θυσίες να κάνεις,
ο ∆ίας αν δώσει να 'ρθει εγδίκηση για τούτα κάποια µέρα.
Ωστόσο εγώ θα πάω στην αγορά, τον ξένο να καλέσω,
που ήρθε µαζί µου, εκείθε ως έφευγα γυρνώντας στην Ιθάκη.
Με τους ισόθεους τους συντρόφους µου που µπρος τον έχω στείλει

κι ως να 'ρθω εγώ, του Πείραιου ζήτησα να τον φιλοκονέψει
στο σπίτι το δικό του πρόθυµα, τιµώντας τον ως πρέπει.»
Είπε ο Τηλέµαχος, κι ο λόγος του δεν πήγε κατ' ανέµου'
ευτύς εκείνη ως πλύθη κι άλλαξε σκουτιά καθάρια πρώτα,
έταζε σε όλους τους αθάνατους τρανές θυσίες να κάνει,
 ο ∆ίας αν έλεε να 'ρθει εγδίκηση για τούτα κάποια µέρα.
Ωστόσο κίνησε ο Τηλέµαχος και βγήκε απ' το παλάτι
κρατώντας το κοντάρι. Πίσω του γοργοί δυο σκύλοι ακλούθουν
και ως η Αθηνά µε χάρη αθάνατη τον περεχούσε ακέριο,
ο κόσµος γύρω τον καµάρωνε, καθώς περνούσε οµπρός του.
 Κι ήρθαν τρογύρα του κι οι πέρφανοι µνηστήρες και του λέγαν
λόγια γλυκά, και µες στα φρένα τους κακό του µελετούσαν
µα εκείνος να ξεφύγει κοίταξε την πλήθια συντροφιά τους.
Καθόταν ο Αλιθέρσης, ο Άντιφος κι ο Μέντορας πιο πέρα,
που από παλιά τους είχε συντρόφους, κληρονοµιά του κύρη'
 κι ως έκατσε κοντά τους, έπιασαν να τον ρωτούν εκείνοι.
Πάνω στην ώρα ο Πείραιος ζύγωσε, τρανός κονταροµάχος,
στην αγορά τον ξένο φέρνοντας µες απ' την πόλη' αµέσως
κοντά τους έτρεξε ο Τηλέµαχος, χωρίς καιρό να χάσει.
Πρώτος το λόγο ο Πείραιος κίνησε κι αυτά τα λόγια του 'πε:
 «Να πεις στις σκλάβες σου, Τηλέµαχε, να 'ρθουν στο αρχοντικό µου
τα δώρα που ο Μενέλαος έδωκε να σου γυρίσω πίσω.»
Κι ο γνωστικός γυρνάει Τηλέµαχος κι απηλογιά του δίνει:
«Πως όλα τούτα θα τελέψουνε, ποιος, Πείραιε, το κατέχει; 
κρυφά αν δε µε σκοτώσουν οι άνοµοι µνηστήρες εδώ µέσα,
 για να µοιράσουν συνάλληλος τους τα πατρικά µου πλούτη.
Παρά απ' αυτούς κανείς, καλύτερα τα δώρα κράτα ατός σου
και χαίρου τα' µα αν όµως θάνατο και χαλασµό τους δώκω,
τρανή χαρά κι οι δυο που θα 'χουµε στο σπίτι να τα φέρεις!»
Είπε, και πήρε τον πολύπαθο τον ξένο στο παλάτι'
 και µόλις έφτασαν στο σπίτι του το καλοκαµωµένο
κι αφήκαν πάνω στα καθίσµατα τις χλαίνες που φορούσαν,
σε καλοσκαλισµένους µπήκανε για να λουστούν λουτήρες.
Κι αφού τους λούσαν και τους άλειψαν µε µύρο οι παρακόρες
και στο κορµί σγουρές τους φόρεσαν χλαµύδες και χιτώνες,

απ' τους λουτήρες βγήκαν έπειτα και σε θρονιά κάθιζαν.
Μια παρακόρη τότε τρέχοντας νερό σε στάµνα φέρνει,
χρυσή, πανώρια, κι από κάτω της ένα αργυρό λεγένι,
για να πλυθούν, κι οµπρός τους άπλωσε στραφταλιστό τραπέζι.
Ψωµί κι η σεβαστή κελάρισσα τους κουβαλάει, και πλήθος
 φαγιά απιθώνει, απ' ό,τι βρέθηκε καλό φιλεύοντάς τους.
Αντίκρυ, σε θρονί, κι η µάνα του καθίζει, στου αντρωνίτη
πλάι µια κολόνα, ψιλογνέθοντας µαλλί στην αλακάτη.
Κι αυτοί στα ετοιµασµένα αντίκρυ τους φαγιά τα χέρια άπλωσαν
και σύντας του πιοτού θαράπεψαν και του φαγιού τον πόθο,
 κινούσε η Πηνελόπη η φρόνιµη το λόγο πρώτη κι είπε:
«Λογιάζω, είναι καιρός, Τηλέµαχε, στο ανώι ν' ανέβω απάνω
και να πλαγιάσω στο κρεβάτι µου το πολυστέναχτό µου,
το µουσκεµένο από τους θρήνους µου, τόσος καιρός που εδιάβη,
αφόντας ο Οδυσσέας εκίνησε να πάει στην Τροία. Πριν στρέψουν
 ωστόσο εδώ οι µνηστήρες οι άνοµοι, πως το βαστάς το που 'χεις
τυχόν ακούσει για τον κύρη σου να µη µου φανερώνεις;»
Κι ο γνωστικός γυρνάει Τηλέµαχος κι απηλογιά της δίνει:
«Την πάσα αλήθεια από το στόµα µου θ' ακούσεις τώρα, µάνα'
στην Πύλο ως πήγαµε, τον Νέστορα να ιδώ το στρατολάτη,
 µε δέχτη αυτός στο αψηλοτάβανο παλάτι του µε αγάπη
και µε γνοιαζόταν, όπως γνοιάζεται πατέρας τον υγιό του,
που από τα ξένα µόλις έφτασε µετά από πλήθος χρόνια'
τόσο κι οι γιοί του οι πολυδόξαστοι κι ατός του µε γνοιάζονταν.
Μα του Οδυσσέα του καρτερόψυχου µαντάτο από κανέναν
 θνητό δεν είχε ακούσει, αν πέθανε για αν ζούσε ακόµα κάπου.
Γι' αυτό και στο Μενέλαο µ' έστειλε µε στέριο αµάξι κι άτια,
στου Ατρέα το γιο τον κονταρόχαρο' κι αντίκρισα εκεί πέρα
και την Ελένη την αργίτισσα, που απ' αφορµή της µύρια
τυράννια απ' των θεών το θέληµα και Τρώες κι Αργίτες σύραν.
 Κι αµέσως έπειτα ο βροντόφωνος Μενέλαος µε ρωτούσε,
σαν ποια στη θεία τη Λακεδαίµονα µ' είχε φερµένο ανάγκη.
Κι όπως εγώ του ξαφηγήθηκα την πάσα αλήθεια τότε,
εκείνος τέτοια µου αποκρίθηκε κι αυτά τα λόγια µου 'πε:
,, Πω πω, σε τίνος λιονταρόκαρδου την κλίνη αντρός αλήθεια

θέλησαν να πλαγιάσουν άνθρωποι δειλοί και τιποτένιοι!
Πως µια αλαφίνα λιόντα ανήµερου πατάει τα δασοτόπια,
τα νιόγεννά της βυζανιάρικα λαφάκια να κοιµίσει,
και ξεκινάει µετά γυρεύοντας βοσκή στα καταράχια
και στα χλωρά φαράγγια' κι άξαφνα στην κοίτη του γυρνώντας
 άσκηµο ο λιόντας δίνει θάνατο σ' αυτήν και στα παιδιά της
όµοια άσκηµο θα δώσει θάνατο σε κείνους ο Οδυσσέας.
Να 'ταν, πατέρα ∆ία κι Απόλλωνα και συ Αθηνά, και τώρα
καθώς και τότε στην καλόχτιστη τη Λέσβο, εκεί που µόλις
τον αντροκάλεσαν, επάλεψε µε το Φιλοµηλείδη,
 και καταγής µεµιάς τον έστρωσε, κι όλοι οι Αχαιοί χάρηκαν!
Τέτοιος και τώρα εδώ να γύριζε να σµίξει τους µνηστήρες,
πικρός ο γάµος θα τους έβγαινε, γοργός ο θάνατος τους!
Για τούτα τώρα που µε ρώτησες και µε παρακαλιέσαι,
ψευτιές δε θα σου πω ξεφεύγοντας µηδέ θα σε γελάσω'
 τα λόγια του θαλασσογέροντα του αλάθευτου, όσα µου 'πε,
θ' ακούσεις' δε θα κρύψω τίποτα µηδέ θ' αποσκεπάσω'
σ' ένα νησί τον είδε, µου 'λεγε, σε µιας ξωθιάς το σπίτι,
στης Καλυψώς, να σέρνει βάσανα' δικό της τον κρατούσε,
αθέλητά του, κι ουδέ δονούνταν να ιδεί ξανά πατρίδα'
 δεν είχε πια µαθές πολύκουπα καράβια και συντρόφους,
στη ράχη την πλατιά της θάλασσας µαζί τους να τον πάρουν.
Τέτοια ο Μενέλαος, ο περίλαµπρος υγιός του Ατρέα, µιλούσε.
Κι εγώ σαν τέλεψα, ξεκίνησα, κι οι αθάνατοι µου στείλαν
πρίµον αγέρα, προβοδώντας µε στη γη την πατρική µου.»
 Αυτά είπε, κι εκείνης ταράχτηκε βαθιά η καρδιά στα στήθη.
Κι ο Θεοκλύµενος της µίλησεν ο θεοδιωµατάρης:
«Του αρχοντικού Οδυσσέα συντρόφισσα, κυρά µου τιµηµένη,
το λόγο µου άκουσε, τι θα 'θελα τα που δεν ξέρει τούτος
εγώ να προφητέψω αλάθευτα, χωρίς να σου τα κρύψω:
 Πρώτος ο ∆ίας ας είναι µάρτυρας και της φιλιάς η τάβλα
και του Οδυσσέα το τζάκι του άψεγου, που εδέχτη εµέ τον ξένο,
πως ο Οδυσσέας στο χώµα βρίσκεται το πατρικό του κιόλας'
θες καθιστός, θες τριγυρίζοντας για τις δουλειές να µάθει
ρωτάει τις άνοµες, και θάνατο για τους µνηστήρες κλώθει'
 τι είδα σηµάδι απ' όρνιο αντίκρυ µου, και το 'πα και, στο γιο σου,
στο καλοκούβερτο καράβι του καθώς καθόµουν µέσα.»
Κι η Πηνελόπη τότε η φρόνιµη του απηλογήθη κι είπε:
«Αµποτε, ξένε, αυτός ο λόγος σου σωστός να βγει ως την άκρη!
Θα 'βλεπες τότε την αγάπη µου και πόσα θα χαιρόσουν
 δώρα από µένα, να σε βλέπουνε και να σε µακαρίζουν.»
Τέτοια µιλούσαν συναλλήλως τους εκείνοι, κι οι µνηστήρες
την ώρα τους περνούσαν παίζοντας και ξεσυνεριζόνταν
µπρος στου Οδυσσέα το αρχοντοπάλατο µε δίσκους, µε κοντάρια,
στο πατηµένο σιάδι, όπου 'παιζαν, οι αδιάντροποι, και πρώτα.
 Η ώρα για γιόµα ωστόσο σήµανε, κι απ' τα χωράφια ολούθε
εκείνοι πάντα που τα γνοιάζουνταν τα ζα λαλούσαν πίσω.
Τότε τους µίλησεν ο Μέδοντας, τι από τους κράχτες τούτος
τους άρεσε και τους παράστεκε, σαν κάθουνταν στην τάβλα:
«Άγουροι, αφού συνεριστήκατε και φράδηκε η καρδιά σας,
 το γιόµα τώρα να συντάξουµε στο σπίτι µέσα ελάτε'
στην ώρα πάνω δέν είναι άσκηµο να βρεις να γιοµατίσεις.»
Είπε, και σύγκλιναν στα λόγια του κι ασκώθηκαν να φύγουν
και στο παλάτι µόλις έφτασαν το αρχοντοκαµωµένο
κι αφήκαν πάνω στα καθίσµατα τις χλαίνες που φορούσαν,
 πήραν τρανά κριάρια κι έσφαζαν, καλοθρεµµένες γίδες,
χοίρους παχιούς και µια που διάλεξαν γελάδα απ' το κοπάδι,
το γιόµα να συντάξουν θέλοντας. Ωστόσο κι ο Οδυσσέας
κι ο θείος χοιροβοσκάς στα ξώµερα κινούσαν για τη χώρα.
Γυρνώντας ο Εύµαιος τότε µίλησε, στους δούλους µέσα ο πρώτος:
 «Έτσι λοιπόν, στη χώρα, ξένε µου, να πας ποθεί η καρδιά σου,
σήµερα ακόµα; Αυτό µε πρόσταξε κι ο αφέντης µου, κι ωστόσο
κάλλιο θα το 'χα εγώ να σ' άφηνα να µας φυλάς τη µάντρα.
Μα τον φοβούµαι και τον σέβουµαι' µπορεί µετά µαζί µου
να ξοργιστεί, κι είναι το µάλωµα βαρύ των αφεντάδων.
 Μον' έλα τώρα, δρόµο ας πάρουµε' πια έχει τσακίσει η µέρα,
κι αν µας επρόφταινε το σούρουπο, φοβούµαι, θα κρυώσεις.»
Γυρνώντας τότε ο πολυµήχανος του µίλησε Οδυσσέας:
«Κι εγώ το ξέρω, το κατάλαβα, νογώ την προσταγή σου,
µονάχα ας ξεκινάµε, κι άνοιγε το δρόµο εσύ µπροστά µου.
 Κι ένα στειλιάρι δωσ' µου, αν σου 'τυχε να 'χεις κοµµένο κάπου,
για ν' ακουµπώ, γιατί είναι, λέγατε, κακόβολος ο δρόµος.»
Είπε, και πέρασε στους ώµους του το βρώµικο σακούλι,
που ήταν ολότρυπο και κρέµουνταν από σκοινί, κι ως πήρε
ραβδί απ' τον Εύµαιο που τον βόλευε, κινούσαν για τη χώρα,

κι οι άλλοι βοσκοί κι οι σκύλοι απόµεναν για να φυλάν τη µάντρα.
Οδηγηµένος απ' το δούλο του τραβούσε ο ρήγας, κι είχε
την όψη ψωµοζήτη, γέροντα και λεροφορεµένου,
και στο ραβδί ακουµπούσε, κι έζωναν ξεφτίδια το κορµί του.
Το κακοτράχαλο ως κατέβηκαν στρατί κι είχαν σιµώσει
 στη χώρα πια, στη βρύση φτάνοντας την οµορφοχτισµένη,
τη γάργαρη, ουθέ ο κόσµος έπινε νερό  την είχαν χτίσει
ο Ίθακος, λένε, κι ο Πολύχτορας κι ο Νήριτος' τρογύρα
δάσο ιερό από λευκές φύτρωνε νερόχαρες, που έκαναν
κύκλο σωστό, και κάτω κρούσταλλα χύνονταν τα νερά της
 ψηλά από το γκρεµό, κι υψώνουνταν βωµός κατάκορφά του
στις Νεροκόρες, όσοι διάβαιναν θυσία να τους προσφέρνουν 
εκεί ο Μελάνθιος τους αντάµωσε µε δυο βοσκούς µαζί του,
του ∆όλιου ο γιος, απ' τα κοπάδια του τις πιο παχιές του γίδες
λαλώντας, οι µνηστήρες να 'χουνε στο γιόµα τους να τρώνε.
 Κι όπως τους είδε, πρώτος µίλησε, βαριά αποπαίρνοντάς τους,
άπρεπα, αδιάντροπα, και χόχλασαν τα στήθη του Οδυσσέα:
«Ο ένας αγύρτης, κοίτα, δεύτερο µαζί του σούρνει αγύρτη!
Όµοιος τον όµοιο! Τους ζευγάρωσε πάλι ο θεός, ως πάντα!
Που πας µε αυτά τα βρωµογούρουνα, χοιροβοσκέ χαµένε,
 τον ανεβάσταγο το ζήτουλα, των τραπεζιών τη λέπρα;
Σε πόσες πόρτες τώρα στέκοντας την πλάτη του θα ξύνει,
ζητώντας ένα ξεροκόµµατο, κι όχι σπαθιά ή λεβέτια!
Αν µου τον έδινες, βλεπάτορα στη στάνη να τον βάλω,
να κουβαλάει κλαριά στα ρίφια µου, τη µάντρα να σαρώνει,
 απ' το τυρόγαλο που θα 'πινε θα σφίγγαν τα µεριά του.
Όµως κακόµαθε, δεν του 'ρχεται να πιάσει να δουλεύει'
το 'χει καλύτερο, την άπατη κοι πια του για να θρέψει,
να τριγυρίζει ζητιανεύοντας σκυφτός µπροστά στον κόσµο.
Πάνω σε τούτο κάτι θα 'λεγα, που σίγουρα θα γένει:
 Αν στου Οδυσσέα του αρχοντογέννητου πατήσει το παλάτι,
πλήθος απάνω στο κεφάλι του σκαµνιά απ' αντρίκια χέρια
θα πεταχτούν, κι ως θα του ρίχνουνται, θα σπάσουν τα πλευρά του.»
Είπε, κι ο ανέµυαλος τον κλώτσησε στο γοφό προσπερνώντας
µ' ένα του πήδηµα, µα ασάλευτος κρατήθηκε ο Οδυσσέας,

κι ουδ' όξω απ' το στρατί τινάχτηκε' για µια στιγµή εστοχάστη
µε το ραβδί χιµώντας πίσω του να πάρει τη ζωή του,
για ασκώνοντάς τον το κεφάλι του στο χώµα να βροντήξει'
υποµονεύτη και κρατήθηκε' µα ο θείος χοιροβοσκός του
τον αποπήρε και σηκώνοντας τα χέρια ευκήθη κι είπε:
 «Κόρες του ∆ία, της βρύσης οι Ξανθιές, σε χρόνια περασµένα
αν ο Οδυσσέας µεριά σας έκαψεν αρνίσια για γιδίσια
σε ξίγκι µέσα, τώρα ακούσετε την πεθυµιά µου ετούτη:
Να 'φτανε εκείνος, από αθάνατο θεό φερµένος πίσω,
κι όλα σου τούτα τα καµώµατα θα τ' ανεµοσκορπούσε.
 Τώρα τα δείχνεις και κορδώνεσαι και τριγυρνάς τη χώρα
κι αφήνεις τα κοπάδια ανίκανοι βοσκοί να τ' αφανίζουν.»
Κι ο Μελανθέας γυρνώντας µίλησεν, ο γιδολάτης, κι είπε:
«Ωχού µου, για άκου λόγια πίβουλα που ξεστοµίζει ο σκύλος!
Μα κάποτε σε καλοκούβερτο καράβι απ' την Ιθάκη
 αλάργα θα τον πάω για πούληµα, περίσσια κέρδη να 'χω.
Ο ασηµοδόξαρος Απόλλωνας, και σήµερα µακάρι,
για κι οι µνηστήρες τον Τηλέµαχο να σκότωναν στο σπίτι,
ως είναι αλήθεια πως ο κύρης του µακριά στα ξένα εχάθη.»
Σαν είπε τούτα, τους παράτησε να σιγοπερπατούνε,
 και κίνησε να φτάσει γρήγορα στου ρήγα το παλάτι'
κι ως µπήκε µέσα, πήγε κάθισε µαζί µε τους µνηστήρες,
αντικριστά µε τον Ευρύµαχο, που απ' όλους πιο αγαπούσε.
Κι ευτύς οι τραπεζάροι απίθωσαν µερίδα κρέας µπροστά του,
µετά κι η σεβαστή κελάρισσα ψωµί να φάει του φέρνει.
 Σε λίγο κι ο Οδυσσέας επρόβαλε µε το χοιροβοσκό του,
µα όπως ο Φήµιος το τραγούδι του κινούσε και στ' αφτιά τους
έφτασε ξάφνου ο αχός της βαθουλής κιθάρας του, στάθηκαν
τότε ο Οδυσσέας στον Εύµαιο µίλησε, το χέρι αρπάζοντας του:
«Εύµαιε, το σπίτι τούτο τ' όµορφο λέω του Οδυσσέα πως θα 'ναι'
 θα το ξεχώριζες ανέκοπα και µες σε πλήθος άλλα.
Το 'να µε τ' άλλο ιδές τα χτίσµατα πως δένουν, κι έχει τοίχο
σαµαρωτόν η αυλή περίγυρα, και σίγουρες τις πόρτες
τις δίφυλλες' κανείς δε δύνεται µεβιάς να τις πατήσει.
Μέσα άντρες απεικάζω κάθουνται πολλοί και ξεφαντώνουν
 τι η κνίσα ολούθε γύρω απλώνεται, κι ακούγεται η κιθάρα
τρογύρα, που οι θεοί συντρόφισσα την έκαµαν της τάβλας.»
Εύµαιε, και συ του απηλογήθηκες, χοιροβοσκέ, και του 'πες:
«Καλά το γνώρισες! Ανέµυαλος σε τίποτα δε δείχνεις!
Μον' έλα, εδώ το τι θα κάνουµε µαζί να στοχαστούµε'
 έµπα, σα θες, στ' αρχοντοκάµωτο παλάτι τώρα πρώτος
και τους µνηστήρες σύρε αντάµωσε, κι εγώ αποµένω πίσω'
για, αν προτιµάς, εδώ περίµενε, κι εγώ µπροστά πηγαίνω.
Μα µην αργείς' απόξω αν σ' έβλεπε κανείς, µη σε χτυπήσει
για και µη ρίξει κάτι απάνω σου' το λόγο µου στοχάσου!»
 Κι ο αρχοντογέννητος, πολύπαθος του µίλησε Οδυσσέας:
«Κι εγώ το ξέρω, το κατάλαβα, το νιώθω τι γυρεύεις'
µα εσύ να πας πιο πρώτα θα 'θελα, κι εγώ να µείνω πίσω.
Αµάθητος από ριξίµατα κι από χτυπιές δεν είµαι!
Βαστά η καρδιά µου, τι έχω βάσανα πολλά τραβήξει ως τώρα
 µες σε πολέµους και σε πέλαγα' ας πάει κι αυτό µε τ' άλλα!
Μα πως να κρύψεις την αχόρταγη κοι πια ύ σου φωνάζει,
ανάθεµα τη; Πόσα βάσανα γι' αυτή δε σέρνει ο κόσµος!
Γι' αυτήν και τ' άρµενα αρµατώνουνται τα καλοζυγιασµένα,
πάνω απ' τα πέλαα στους αντίµαχους τη συφορά να φέρουν.»
 Έτσι µιλούσαν συναλλήλως τους εκείνοι οι δυό, και τότε
αφτιά και κεφαλή ανασήκωσε, κει που 'ταν πλαγιασµένος,
ο Άργος ο σκύλος' τον µεγάλωνε, πριχού στην Τροία την άγια
φύγει ο Οδυσσέας ο καρτερόψυχος, µα δεν τον χάρηκε, όχι!
Στα πρώτα χρόνια οι νιοί τον έπαιρναν αγριµολόοι µαζί τους,
 λαγούς, ζαρκάδια κι αγριοκάτσικα να κυνηγούν κατόπι,
σαν είχε πια µισέψει ο αφέντης του, µες στην κοπριά την πλήθια
των µουλαριών τον παραπέταξαν και των βοδιών, που απόξω
απ' την αυλόπορτα σωριάζουνταν, οι δούλοι ως να την πάρουν
για του Οδυσσέα τ' αµπελοχώραφα, το χώµα να φουσκίσουν.
 Κει πάνω ο σκύλος ο Άργος κοίτουνταν, τσιµπούρια φορτωµένος'
µα ξάφνου, µπρος του µόλις ένιωσε τον Οδυσσέα να στέκει,
µεµιάς τα δυο του αφτιά κατέβασε κουνώντας την ουρά του,
µα στον αφέντη του σιµότερα πια δε βαστούσε να 'ρθει..
Κι αυτός, την όψη αλλού γυρίζοντας, εσφούγγιξε ένα δάκρυ,
 τον Εύµαιο ξεγελώντας εύκολα, και τούτα τον ρωτούσε:
«Τέτοιο σκυλί πολύ παράξενο να το 'χουν πεταµένο
µες στις κοπριές' αλήθεια, έχει όµορφο σκαρί, µα δεν κατέχω
εξόν την οµορφιά και γρήγορα, πα πια , τα πόδια αν είχε.
Μπας κι ήταν απ' αυτά που τριγυρνούν στις τάβλες των αρχόντων

και που αν οι αφέντες τους τα γνοιάζουνται, τα θέλουν για στολίδι;»
Εύµαιε, και συ του απηλογήθηκες, χοιροβοσκέ, και του 'πες:
«Είναι του αντρός, µακριά που εχάθηκε στα ξένα, ο σκύλος τούτος'
την ίδια τώρα να 'χε ανάκαρα και το κορµί σαν τότε,
που εκείνος το άφηκε µισεύοντας κατά της Τροίας τα µέρη,
 τη δύναµή του θα καµάρωνες και τα γοργά του πόδια.
Κανένα αγρίµι δέ του γλίτωνε στα πιο βαθιά του δάσου,
σαν το 'στρωνε µπροστά, τι του 'βρισκε µεµιάς ξανά τ' αχνάρια.
Μα τώρα δυστυχάει, του χάθηκε το αφεντικό στα ξένα,
δεν το φροντίζουν πια οι γυναίκες µας στην τόση αξεγνοιασιά τους.
 Έτσι είναι οι δούλοι, τον αφέντη τους που έχασαν κι η κυβέρνια
τους λείπει: πια δεν έχουν όρεξη σωστή δουλειά να κάµουν.
Αλήθεια, τη µισή ο βροντόλαλος ο ∆ίας αξιά του ανθρώπου
του παίρνει απ' τη στιγµή που επλάκωσε γι' αυτόν σκλαβιάς ηµέρα!»
Σαν είπε αυτά, στο αρχοντοκάµωτο παλάτι µέσα εδιάβη
 κι ευτύς στον αντρωνίτη βρέθηκε µαζί µε τους µνηστήρες.
Όµως τον Άργο η µοίρα εσκέπασε του σκοτεινού θανάτου,
τον Οδυσσέα µόλις αντίκρισε στα είκοσι χρόνια απάνω.
Πρώτος απ' όλους ο θεόµορφος Τηλέµαχος τον είδε
τον Εύµαιο, στο παλάτι ως έµπαινε, κι ευτύς να πάει του γνέφει
 κοντά' κι αυτός, κοιτώντας γύρα του, του µοιραστή σηκώνει
το άδειο σκαµνί, που εκείνος κάθουνταν και κρέατα στους µνηστήρες
µοίραζε πλήθια, σύντας στρώνουνταν να φάνε στο παλάτι,
κι ήρθε στην τάβλα του Τηλέµαχου κι αντίκρυ του το βάζει'
και µόλις βρήκε εκεί και κάθισεν, ο κράχτης µια µερίδα
 του φέρνει κρέας, κι ακόµα του 'δωκε ψωµί από το πανέρι.
Σε λίγο κι ο Οδυσσέας ξωπίσω του στο αρχονταρίκι έχώθη
µε την ειδή ζητιάνου, γέροντα και λεροφορεµένου,
και στο ραβδί ακουµπούσε, κι έζωναν ξεφτίδια το κορµί του.
Στο φράξινο κατώφλι εκάθισε και στον κυπαρισσένιο
 της πόρτας παραστάτη ανάγειρε, που µαραγκός τον είχε
ξύσει καλά µε τό σκεπάρνι του και γνοιαστικά σταφνίσει.
Τον Εύµαιο φώναξε ο Τηλέµαχος να 'ρθεί κοντά του τότε,
κι ολάκερο καρβέλι παίρνοντας απ' τ'όµορφο πανέρι
κι όσα κοµµάτια κρέας οι φούχτες του χωρούσαν, τον προστάζει:

«Στον ξένο δωσ' τα τούτα γρήγορα, και πες του τους µνηστήρες
γραµµή να πάρει διακονεύοντας, να µην αφήσει ουτ' ένα'
είναι ή ντροπή µαθές αταίριαστη στον πού τον δέρνει η ανάγκη.»
Κι ο θείος χοιροβοσκός, σαν άκουσε την προσταγή του,
τρέχει στον Οδυσσέα και µε ανεµάρπαστα του συντυχαίνει λόγια:
 «Ξένε, σ' τα δίνει αυτά ο Τηλέµαχος και µου 'πε τους µνηστήρες
γραµµή να πάρεις διακονεύοντας, κανένα µην αφήσεις'
να 'χει ντροπή ο ζητιάνος, έλεγε, καθόλου δεν ταιριάζει.»
Τότε ο Οδυσσέας ο πολυκάτεχος γυρνώντας αποκρίθη:
«Αφέντη ∆ία, για τον Τηλέµαχο χαρές να γράφεις µόνο
 κι όσα λογιάζει µες στα φρένα του να του τελέψουν όλα!»
Σαν είπε τούτα και στις φούχτες του τα εδέχτη, στο σκισµένο
τ' απίθωσε σακούλι κι άρχισε να τρώει' την ίδιαν ώρα
στο αρχονταρίκι το τραγούδι του κινούσε ο τραγουδάρης.
Κι ο θείος τραγουδιστής σαν έπαψε κι απόφαγε ο Οδυσσέας,
 βουή τρανή οι µνηστήρες άσκωσαν. Κι ήρθε η Αθηνά Παλλάδα
και στου Λαέρτη δίπλα στέκοντας το γιο του δίνει ορµήνια
απ' τους µνηστήρες ό,τι απόµενε ψωµί να ζητιανέψει,
πιος είναι δίκιος, ποιος είναι άνοµος να µάθει απ' όλους τούτους'
µα κι έτσι εκείνη δέ θα γλίτωνε κανένα από το Χάρο.
 Και κίνησε να πάει γυρεύοντας, δεξιά µεριά, κι ολούθε
το χέρι του άπλωνε, λες κι ήτανε ζητιάνος από χρόνια.
Κι εκείνοι ξαφνιασµένοι του 'διναν από συµπόνια κάτι
κι αναρωτιόνταν συναλλήλως τους ποιος ήταν, πούθε ερχόταν.
Και τότε ο Μελανθέας τους µίλησεν, ο γιδολάτης, κι είπε:
 «Ακουστέ µου, της κοσµολόγητης βασίλισσας µνηστήρες,
γι' αυτόν τον ξένο' τον αντάµωσα µαθές εγώ πιο πρώτα.
Εδώ ο χοιροβοσκός τον έφερε το δρόµο δείχνοντας του'
ποιος όµως είναι, πούθε πέτεται πως σέρνει, δεν κατέχω.»
Στον Εύµαιο τότε ο Αντίνοος µίλησε, βαριά αποπαίρνοντάς τον:
 Χοιροβοσκέ, να µη σε ξέραµε! Τι µας τον φέρνεις πάλε
δω πέρα τούτον; Οι άλλοι που 'ρχονται δε φτάνουν λες ζητιάνοι,
οι ψωµοζήτες οι ανεβάσταγοι, των τραπεζιών η λέπρα;
Παραπονιέσαι που του αφέντη σου τα πλούτη µαζώνονται
και τρώνε τόσοι  και προσκάλεσες και τούτον από πάνω!»
 Εύµαιε, και συ του απηλογήθηκες, χοιροβοσκέ, και του 'πες:
«Κι αν είσαι αρχόντου γιος, δε µίλησες, Αντίνοε, µυαλωµένα'
ποιος είναι αυτός που πάει γυρεύοντας να κουβαλήσει ξένο;
ξον να 'χει ανάγκη από την τέχνη του, για µαντολόγο κάποιον,
για και γιατρέ» για µιαν αρρώστια του, για µαραγκό, για κάποιον
 απ' τους θεϊκούς τους τραγουδάρηδες, που φραίνουν τραγουδώντας.
Μονάχα αυτούς µαθές στην άµετρη τη γης φωνάζει ο κόσµος.
Ζητιάνο ποιος ποτέ προσκάλεσε, για να του φάει το βιος του;
Μα πάντα δείχνεις πιο κακότροπος απ' όλους τους µνηστήρες
στους δούλους του Οδυσσέα, µα πιότερο σα στέκω εγώ µπροστά σου.
 Μα αλήθεια, τι µε νοιάζει! Η φρόνιµη µονάχα Πηνελόπη
να ζει εδώ µέσα κι ο Τηλέµαχος ο θεοδιωµατάρης!»
Και τότε ο γνωστικός Τηλέµαχος του απηλογήθη κι είπε:
«Τη χάρη κάνε µου και σώπαινε! Με τον Αντίνοο λόγια
πολλά µη συναλλάζεις. Άσκηµα το συνηθάει ν' άγγρίζει
 τον κόσµο µε βρισιές αδιάκοπα, και σπρώχνει και τους άλλους.»
Γυρνώντας στον Αντίνοο µίλησε µετά κι απηλογήθη:
« Αλήθεια, Αντίνοε, πως µε γνοιάζεσαι, καθώς το γιο του ο κύρης,
που αυτόν τον ξένο από το σπίτι µου ζητάς εγώ να διώξω
µε άγριες φωνές. Μη δώσεις άδικο να κάνω τέτοιο, θέ µου!
 Πάρε και δωσ' του, έχεις το λεύτερο, σου το γυρεύω ατός µου,
και µην ντραπείς γι' αυτό τη µάνα µου για από τους δούλους κάποιον, που στου
Οδυσσέα του ισόθεου βρίσκουνται το σπίτι µέσα τώρα.
Όµως δεν είναι αυτό πού γνοιάζεσαι βαθιά στα φρένα, µόνο
το 'χεις να τρως εσύ καλύτερο παρά αλλουνού να δίνεις.»
 Γυρνώντας τότε ο Αντίνοος µίλησε κι απηλογήθη κι είπε:
«Τηλέµαχε, γλωσσά κι απόκοτε, τι λόγια αυτά που κρένεις;
Όλοι οι µνηστήρες αν τον φίλευαν µε τόσο δα από τούτο,
τρεις µήνες θα 'κανε στο σπίτι σου ξανά να βάλει πόδι!»
Μιλώντας το σκαµνί του ακρόδειξε, που κάτω απ' το τραπέζι
 το 'χε ν' απλώνει στις ξεφάντωσες τ' αστραφτερά του πόδια,
Όµως οι επίλοιποι όλοι του 'διναν' σε λίγο είχε γεµίσει
ψωµιά και κρέατα το σακούλι του' µα στο κατώφλι ως γύρνα,
των Αχαιών εκεί καθούµενος να φάει τ' αποδοσίδια,
πλάι στον Αντίνοο ξάφνου στάθηκε κι αυτά τα λόγια του 'πε:
 «Φίλε, δε δείχνεις ο αχαµνότερος µες στους Αργίτες να 'σαι'
µε ρήγα µοιάζεις κι είσαι ο κάλλιος τους' γι'αυτό να δώσεις κάτι! Πρεπό 'ναι το δικό σου
χάρισµα των άλλων τα δοσίδια
να ξεπερνάει, κι εγώ στην άµετρη τη γη θα σε δοξάζω.
Ήταν καιρός που σε αρχοντόσπιτο κι εγώ στον κόσµο ζούσα,

και πλούτη αφέντευα και χάριζα συχνά στο διακονιάρη,
όποιος κι αν λάχαινε στην πόρτα µου κι όποια κι αν είχε ανάγκη.
Κι ακόµα σκλάβους είχα αρίφνητους κι άλλα αγαθά περίσσια,
όσα 'χει αυτός που ζει περίκαλα και πλούσιο τόνε κράζουν.
Μα ο γιος του Κρόνου, ο ∆ίας, τ' αφάνισε, τέτοια η βουλή του θα 'ταν'
 να φύγω µε κουρσάρους µ' έσπρωζε' πολυταξιδεµένους,
να πάω πολύ µακριά, στην Αίγυπτο, για να 'βρω το χαµό µου.
Στον ποταµό το Νείλο τ' άραξα τα δρεπανόγυρτά µας
πλεούµενα, κι ευτύς παράγγελνα στους γκαρδιακούς συντρόφους
στ' άρµενα πλάι να µένουν, τ' άρµενα στο νου τους πάντα να 'χουν,
 και βίγλες τις κορφές επρόσταξα να πιάσουν ένα γύρο.
Μα αυτοί το παραπήραν πάνω τους, και στην αποκοτιά τους
των Αιγυπτίων τα πλούσια χτήµατα κινούσαν να πατήσουν,
και σέρναν σκλάβες τις γυναίκες τους και τα µικρά παιδιά τους,
και σκότωναν κι αυτούς. Μα ως έφτασε γοργά η βοή στην πόλη,
 εκείνοι, ακούγοντας το κάλεσµα, χαράµατα πρόφτασαν,
κι ευτύς ο κάµπος όλος γέµισε πεζούς κι αµαξολάτες,
και τα χαλκένια άστραφταν άρµατα. Στούς συντρόφους µου τότε
φύτεψε ο ∆ίας ο κεραυνόχαρος δείλια κακιά, κι ουτ' ένας
µπρος στον οχτρό εκρατήθη, τι ο χαµός µας είχε ζώσει ολούθε.
 Εκεί πολλούς δικούς µας σκότωσαν µε τα χαλκά κοντάρια,
τους άλλους ζωντανούς τους έσερναν, να τους δουλεύουν σκλάβοι.
Μένα µε δώκαν σ'έναν ξένο τους, που έτυχε εκεί, στου Γιάσου
το γιο το ∆µήτορα, τον άρχοντα της Κύπρος' απ' την Κύπρο
τώρα έχω φτάσει εδώ στα µέρη σας πολυβασανισµένος.»
 Κι ο Αντίνοος τότε του αποκρίθηκε κι αυτά τα λόγια του 'πε:
«Τέτοιο κακό σαν ποιος µας το 'στειλε θεός, να µας χαλάσει
το γιόµα τώρα; Απ' το τραπέζι µου µακριά! Στη µέση στάσου,
µη βρεις µιαν άλλη Κύπρο κι Αίγυπτο πικρή να σε προσµένει,
τέτοιος αδιάντροπος κι απόκοτος πού δείχνεις ψωµοζήτης!
 Σε όλους γραµµή περνώντας στέκεσαι, και δίνουν οι µνηστήρες
αλόγιαστα' το βιος ποιος γνοιάζεται, ποιος το πονεί το ξένο;
γι' αυτό και το χαρίζει ανέµελα, τι έχει όσα θέλει οµπρός του.»
Πισωδροµώντας ο πολύβουλος του µίλησε Οδυσσέας:
«Ωχού, τα κάλλη κι αν δε σου 'λειψαν, όµως µυαλό δεν έχεις!

Αλάτι λέω σπειρί δε θα 'δινες απ' το δικό σου σε άλλον,
αφού σε ξένο εδώ καθούµενος τραπέζι να µου δώκεις
ψωµί η καρδιά σου δεν το βάσταξε, κι ας έχεις τόσα οµπρός σου.»
Αυτά είπε, και του Αντίνοου σύγκλυσε πιο ακόµα οργή τα φρένα,
και λόγια του 'λεγε ανεµάρπαστα ταυροκοιτάζοντάς τον:
 «Το αρχονταρίκι δέ φαντάζουµαι γερός ν' αφήσεις τώρα
και να' βγεις όξω, µια και βάλθηκες να µας αγκυλοχέψεις.»
Είπε, και ρίχνοντας τον πέτυχε στο δεξιόν ώµο απάνω
µε το σκαµνί, στην πλάτη ακρόκορφα, µα εκείνος στάθη ως βράχος
και τη ριξιά του Αντίνοου δέχτηκε χωρίς να ξεσαλέψεί'
 την κεφαλή του εκίνησε άλαλος µονάχα, µελετώντας
κακά στα φρένα, κι όπως κάθισε γυρνώντας στο κατώφλι,
τ' ολόγιοµο σακούλι απίθωσε και στους µνηστήρες είπε:
«Ακουστέ µου, της κοσµολόγητης βασίλισσας µνηστήρες,
 το τι η καρδιά στα στήθη µέσα µου µε σπρώχνει να µιλήσω'
 καηµό δε νιώθει ουδέ παράπονο κανείς στα φρένα, αν τύχει
να τον χτυπήσουν, καθώς πάσκιζε το βιος του ν' αφεντέψει,
για να γλιτώσει για τα βόδια του για τ' άσπρα πρόβατά του.
Όµως ο Αντίνοος τώρα µου 'ριξε για την κοι πια την έρµη,
ανάθεµα τη! Πόσα βάσανα γι'αύτή δε σέρνει ο κόσµος!
 Μα αν έχουν κι οι ζητιάνοι και θεούς δικούς τους κι Ερινύες,
αντίς για γάµο ο Αντίνοος θάνατο κακό να βρει, µακάρι!»
Κι ο γιος του Ευπείθη, ο Αντίνοος, γύρισε κι απηλογήθη κι είπε:
«Κάτσε και τρώγε, ξένε, αµίλητος, για τράβα αλλού, απ' το πόδι
για από το χέρι µες στις κάµαρες οι νιοί να µη σε σύρουν,
 και ξεγδαρµένος βγεις ολόκληρος, µε αυτά που ξεστοµίζεις.»
Αυτά είπε, και τους άλλους άµετρος θυµός τους συνεπήρε,
κι αυτά φώναζαν απ' τους νιούτσικους τους φαντασµένους κάποιοι:
«∆εν έκανες καλά τον άµοιρο που χτύπησες ζητιάνο'
Που ξέρεις αν δεν είναι, δύστυχε, κανείς θεός ουράνιος;
 Συχνά οι θεοί, την όψη αλλάζοντας λογής λογής, παρόµοιοι
µε αλλόξενους θνητούς, αγνώριστοι τις πολιτείες γυρνούνε,
να δουν µαθές ποιοί άνθρωποι είναι άνοµοι και ποιοι κρατούν το δίκιο.»
Τέτοια οι µνηστήρες λόγια του 'λεγαν, µα κείνος τ' αψηφούσε.
Με πικραµένα κι ο Τηλέµαχος στεκόταν σπλάχνα, ως είδε

να τον χτυπούν, µα από τα µάτια του δε βγήκε δάκρυ, µόνο
την κεφαλή του εκίνησε άλαλος, λογιώντας το χαµό τους.
Η Πηνελόπη πάλι η φρόνιµη, σαν έφτασε στ' αφτιά της
στο αρχονταρίκι πως τον χτύπησαν, µιλούσε µε τις σκλάβες:
« Και σένα ας ρίξει, θέ µου, ο Απόλλωνας ο τρανοσαγιτάρης!»
 Γυρνώντας τότε κι η κελάρισσα της µίλησε Ευρυνόµη:
«Αλήθεια, αν ήταν οι κατάρες µας να πιάναν, από τούτους
ως την Αυγή την οµορφόθρονη ποιος θα 'χε πια αποµείνει;»
Κι η Πηνελόπη τότε η φρόνιµη γυρνάει κι απηλογιέται:
«Όλοι κακά µας κλώθουν, µάνα µου, και τους οχτρεύουµαι όλους,
 µα µόνο τον Αντίνοο µίσησα σαν του χαµού τη Λάµια!
∆ω µέσα κάποιος ξένος άµοιρος τον έχει σπρώξει η ανέχεια
και τριγυρίζει ζητιανεύοντας απ' τους µνηστήρες κάτι'
όλοι του δώκαν και τον γέµισαν δοσίµατα, µονάχα
αυτός µε το σκαµνί τον χτύπησε δεξιά µεριά στον ώµο.»
 Όση ώρα εκείνη µε τις σκλάβες της µιλούσε καθισµένη
στο γυναικίτη, ο αρχοντογέννητος γιοµάτιζε Οδυσσέας'
κι αυτή το θείο κοντά της κάλεσε χοιροβοσκό και του 'πε:
«Εύµαιε, για σύρε, αρχοντογέννητε, και πες του ξένου να 'ρθει,
για να του πω το καλωσόρισες και να ρωτήσω αν έχει
 µαθές ακούσει, ο καρτερόψυχος που βρίσκεται Οδυσσέας,
για κι αν τον είδε ατός του' φαίνεται πολυταξιδεµένος.»
Εύµαιε, και συ γυρνώντας έπειτα, χοιροβοσκέ, της είπες:
«Αχ, να 'ταν οι Αχαιοί, βασίλισσα, για λίγο να σώπαιναν!
Και τι δεν ιστορεί! Θα γήτευε στα στήθη την καρδιά σου!
 Μες στο καλύβι µου τον κράτησα τρεις νύχτες και τρεις µέρες,
τι ήρθε σε µένα πρώτα, φεύγοντας κρυφά από τ' άρµενό του'
κι ωστόσο δε µου αποδηγήθηκε τα τόσα βάσανα του.
Στον τραγουδάρη πως τα µάτια σου στυλώνεις, που 'χει µάθει
τραγούδια απ' τους θεούς πανέµορφα και ψάλλει στους ανθρώπους,
 και λαχταράς ν' ακούς ατέλειωτα, σαν πιάσει το τραγούδι'
παρόµοια κι εκείνου µε γήτευαν τα λόγια στο µαντρί µου.
Ήταν στην Κρήτη λέει το σπίτι του, στου Μίνωα την πατρίδα,
και φίλος γονικός µου πέτουνταν πως είναι του Οδυσσέα,
κι ως να 'ρθει εδώ χιλιοπαράδειρε και χιλιοβασανίστη.
 Να λέει δε σταµατάει πως άκουσε για το θεϊκό» Οδυσσέα
πως βρίσκεται κοντά, στων Θεσπρωτών τη µυριοπλούσια χώρα,
και ζει και κουβαλά αξετίµητα πολλά µαζί του πλούτη.»
Κι η Πηνελόπη τότε η φρόνιµη του απηλογήθη κι είπε:
«Σύρε και πες του να 'ρθει, µόνος του να µου τα πει, και τούτοι

ας ξεφαντώνουν στις αυλόπορτες απ όξω καθισµένοι
για µες στο σπίτι, αφού χαρούµενη νογοΰνε την καρδιά τους 
πως όχι; αφού κρατιέται απείραχτο το βιος στ' αρχοντικά τους
κι απ' το κρασί και το σιτάρι τους µονάχα οι δούλοι τρώνε,
κι ατοί τους κάθε µέρα βρίσκουνται στο σπίτι το δικό µας
 τ' αρνιά µας σφάζοντας, τα βόδια µας και τις παχιές µας γίδες,
χαροκοπώντας, το φλογόµαυρο ξοδιάζοντας κρασί µας,
ανέγνοιοι' κι όλα εδώ ασωτεύουνται, κι άντρας κανείς δεν είναι,
ως ο Οδυσσέας, από το σπίτι µας το χάλασµα να διώξει.
Μα αν ο Οδυσσέας ερχόταν κι έφτανε στη γη την πατρική του,
 µε τον υγιό του θα γδικιώνουνταν γοργά τις ανοµίες τους.»
Στα λόγια αυτά µε ορµή ο Τηλέµαχος φταρνίστη, και το σπίτι
γύρω αντιλάλησε άγρια' γέλασε κι η Πηνελόπη τότε,
γυρνάει στον Εύµαιο κι ανεµάρπαστα του συντυχαίνει λόγια:
« Τρέχα, τον ξένο φώναξε µου τον, εδώ µπροστά µου να 'ρθεί'
 δεν είδες τώρα πως φταρνίστηκε στα λόγια που είπα ο γιος µου;
Για τούτο λέω πως θα 'βρει ανέσφαλτος ο Χάρος τους µνηστήρες
όλους! Τη µοίρα και το θάνατο δε θα γλιτώσει ουτ' ένας.
Πάνω σ' αυτά κάτι άλλο θα 'λεγα, και συ στο νου σου βάλ' το'
αν καταλάβω πως µιλώντας µου µονάχα αλήθειες είπε,
 θα πω να του χαρίσουν όµορφη χλαµύδα και χιτώνα.»
Κι ο θείος χοιροβοσκός, σαν άκουσε την προσταγή της, τρέχει
στον Οδυσσέα και µε άνεµάρπαστα του συντυχαίνει λόγια:
«Πατέρα, ξένε, τώρα η φρόνιµη σε κράζει Πηνελόπη
να πας, η µάνα του Τηλέµαχου' την έσπρωξε η καρδιά της
 να σε ρωτήσει για τον άντρα της, και τόσα που 'χει σύρει.
Κι αν καταλάβει πως µιλώντας της µονάχα αλήθειες είπες,
χλαµύδα και χιτώνα δώρο της θα πάρεις λέει' και τα 'χεις
ανάγκη! Για ψωµί ζητιάνεψε γυρνώντας µες στη χώρα,
για να χορτάσεις' όποιος άνθρωπος θελήσει, θα σου δώκει.»
 Κι ο αρχοντογέννητος, πολύπαθος του µίλησε Οδυσσέας:
«Την πάσα αλήθεια εγώ στη φρόνιµη του Ικάριου θυγατέρα,
την Πηνελόπη, τώρα θα 'λεγα, χωρίς καιρό να χάσω'
τα ξέρω τα δικά του, σύραµε κι οι δυο τυράννια τόσα!
Μα τρέµω τους πολλούς κακότροπους µνηστήρες, τι έχει φτάσει

η αδιαντρ πια κι η κακοσύνη τους στα σιδερένια ουράνια!
Και τώρα ακόµα που τριγύριζα το αρχονταρίκι, εκείνος
µε αφάνισε του πόνου ρίχνοντας, χωρίς να τον πειράξω,
κι ούτε ο Τηλέµαχος µου στάθηκε κι ουδέ κανένας άλλος.
Γι αυτό στην Πηνελόπη µήνυσε, κι ας έχει βιάση τόση,
 στην κάµαρα της µε το λιόγερµα να µε προσµένει, αν θέλει'
κι ας µε ρωτήσει για τον άντρα της, το πότε θα γυρίσει,
καθίζοντας µε πλάι στο τζάκι της' φορώ µαθές κουρέλια'
στα πόδια τα δικά σου πρόσπεσα πιο πριν και το κατέχεις.»
Κι ο θείος χοιροβοσκός, σαν άκουσε τα λόγια αυτά, γυρίζει,
 µα το κατώφλι µόλις διάβηκε, του κράζει η Πηνελόπη:
«Εύµαιε, γιατί δε µου τον έφερες; σαν τι στοχάστη ο νους του;
ποιος τον φοβέρισε και τρόµαξε; Για από ντροπή δε θέλει
να τριγυρνάει στο σπίτι; Είναι άσκηµο να ντρέπεται ο ζητιάνος.»
Εύµαιε, και συ γυρνώντας έπειτα, χοιροβοσκέ, της είπες:
 «Πολύ σωστά µιλάει' θα το 'βαζε στο νου του κι όποιος άλλος'
λέει να ξεφύγει τους αράθυµους, ξαδιάντροπους µνηστήρες'
γι' αυτό µηνάει µετά το λιόγερµα να τον προσµένεις να 'ρθει.
Πολύ καλύτερο, βασίλισσα, και για την ίδια εσένα
µόνη στον ξένο αν πεις το λόγο σου κι ακούσεις το δικό του.»
 Κι η Πηνελόπη τότε η φρόνιµη του απηλογήθη κι είπε:
«Κοντός δεν είναι ο ξένος' το 'νιωσε µαθές τι θα γινόταν
τι άλλοι σαν τούτους λέω δε βρίσκουνται στον κόσµον όλο µέσα
δουλειές κακές να κλώθουν, άνοµες, στην τόσην αδικία τους.»
Έτσι µιλούσε εκείνη, κι έφυγε για των µνηστήρων πίσω
 ο θείος χοιροβοσκός τη µαζώξη, σαν πια της τα 'πεν όλα'
κι έσκυψε αµέσως στον Τηλέµαχο την κεφαλή, οι µνηστήρες
να µην ακούσουν, κι ανεµάρπαστα κινούσε λόγια κι είπε:
«Εγώ, καλέ µου, πάω τους χοίρους µας και κείνα να φυλάξω,
το βιος σου και το βιος µου' γνοιάσου τα τα εδώ κι εσύ ως την άκρα.
 Τον ίδιο ατό σου πρώτα φύλαγε΄ µπορεί πολλά να πάθεις,
το νου σου! Αργίτες πλήθος βρίσκουνται που θέλουν το χαµό σου.
Να 'ταν ο ∆ίας να τους αφάνιζε, πριχού κακό µας κάνουν!»
Κι ο γνωστικός γυρνάει Τηλέµαχος κι απηλογιά του δίνει:
«Καλά, παππούλη! Ωστόσο πρόσµενε πιο πριν να δειλινίσεις'

κι ως φέξει, εδώ ξανάρχου φέρνοντας παχιά σφαχτά, να φάµε.
Τ' άλλα εδώ πέρα εγώ κι οι αθάνατοι θεοί θα τα γνοιαστούµε.»
Είπε, κι εκείνος ξανακάθισε στο µαγλινό σκαµνί του'
και πια µε το φαγί σα φράθηκε και το πιοτό η καρδιά του,
κινούσε για τους χοίρους, κι άφηνε κι αυλή κι αρχονταρίκι
 γεµάτα ανθρώπους που ξεφάντωναν χόρευαν, τραγουδούσαν
οι χαροκόποι' πια σουρούπωνε µαθές κι η νύχτα ερχόταν.
Οµήρου Οδύσσεια  σ
Μετάφραση Ν. Καζαντζάκη  Ι. Κακριδή


Στην ώρα πάνω ήρθε ένας ζήτουλας' τoν ξέραν στην Ιθάκη,
που γύρνα ολούθε διακονεύοντας, την άπατη κοι πια του'
δε σταµατούσε τρώοντας, πίνοντας, κι όµως αντρεία δεν είχε
µηδέ κι ανάκαρα, κι ας έδειχνε τρανή η κορµοστασιά του'
 Αρναίο τον λέγαν σα γεννήθηκεν, η σεβαστή του η µάνα
τον έβγαλε έτσι, όµως οι νιούτσικοι τον κράζαν Ίρο µόνο,
τι πηγαινόφερνε µηνύµατα του κόσµου ολούθε γύρω.
Τώρα να διώξει του 'ρθε µπαίνοντας απ' του Οδυσσέα το σπίτι
τον Οδυσσέα τον ίδιον, κι έλεγε βαριά αποπαίρνοντάς τον:
 «Φεύγα απ' την πόρτα αλάργα, γέροντα, µη βγεις ποδοσυρµένος!
∆ε βλέπεις, όλοι µε το µάτι τους µου γνέφουν εδώ µέσα
τραβώντας να σε βγάλω' ντρέπουµαι και δεν το κάνω ωστόσο.
Μα σήκω, µην αργείς, µην έρθουµε στα χέρια από τα λόγια!»
Ταυροκοιτώντας ο πολύβουλος του µίλησε Οδυσσέας:
 «Καηµένε, εγώ κακό δε σου 'καµα, κακό δε σου 'πα λόγο'
δε θα µε πείραζε δοσίµατα κι αν σου 'διναν περίσσια.
Μας παίρνει το κατώφλι, ας κάτσουµε µαζί' δε σου ταιριάζει
για ξένα να ζηλεύεις πράµατα' ζητιάνος δείχνεις να 'σαι
καθώς εγώ, και βιος οι αθάνατοι θ' αργήσουν να µας δώσουν.
 Μα µη µου αντροκαλιέσαι, θέλοντας να χτυπηθείς µαζί µου,
να µη θυµώσω, κι αν και γέροντας, µε γαίµα σου γεµίσω
στήθος και χείλια' κι έτσι θα 'βρισκα την πλέρια αξεγνοιασιά µου
από ταχιά' τι δε φαντάζουµαι ξανά στο αρχονταρίκι
πια του Οδυσσέα, που ο ρήγας γέννησε Λαέρτης, να διαγείρεις.»

Κι ο Ίρος ο ζήτουλας θυµώνοντας του απηλογήθη κι είπε:
«Ωχού µου, ιδές του βρωµογούρουνου πως πάει ροδάνι η γλώσσα,
ίδια γριάς κοντά στο τζάκι της! Μα αν µε τα δυο µου χέρια
του δώκω, συφορά του µέλλεται' τα δόντια του όλα χάµω
θα του πετούσα απ' τα σαγόνια του, σα χοίρου που ρηµάζει
 χωράφι ξένο. Ζώσου γρήγορα, να ιδούν και τούτοι τώρα
το πάλεµα µας' είµαι νιότερος  µαζί µου πως τα βάζεις;»
Ο ένας τον άλλον έτσι ξάγγριζε στο µαγλινό κατώφλι
µπροστά στα τρίψηλα πορτόφυλλα, συµπώντας το θυµό του.
Κι ο Αντίνοος ο τρανός, ακούγοντας το πως µάλωναν, ξάφνου
 στα γέλια ξέσπασε και φώναξε γυρνώντας στους µνηστήρες:
Αλήθεια, ως τώρα δε µας έλαχε, σύντροφοι, τέτοιο πράµα,
µια τέτοια µέσα εδώ ξεφάντωση' κάποιος θεός τη στέλνει!
Ο Ίρος κι ο ξένος, δέστε, πιάστηκαν κι αντροκαλιούνται οι δυο τους
στα χέρια να 'ρθουν. Ας τους σπρώξουµε και µεις να χτυπηθούνε!»
 Αυτά είπε, κι όλοι τους πετάχτηκαν απ' τα θρονιά µε γέλια,
και γύρω στους ζητιάνους έτρεξαν τους κακοφορεµένους'
κι ο γιος του Ευπείθη, ο Αντίνοος, µίλησε κι αναµεσό τους είπε:
«Έχω να πω ένα λόγο, πέρφανοι µνηστήρες, αγρικατε!
Γιδοκοιλιές στο τζάκι, ψήνουµε, γεµάτες ξίγκι κι αίµα,
 να 'χουµε απόψε για το δείπνο µας' και τώρα από τους δυο τους
ο που θα δείξει δυνατότερος στο τέλος και νικήσει,
όποια κοι πια του αρέσει, µόνος του να σηκωθεί να πάρει'
και πάντα να 'ρχεται στις τάβλες µας, κι ουδέ κανέναν άλλον
θ' αφήνουµε δω µέσα ζήτουλα για διακονιά να µπαίνει.»
 Αυτά είπε ο Αντίνοος, και στο λόγο του µετά χαράς συγκλίναν
µε πονηριά κι ο πολυµήχανος τους µίλησε Oδυσσέας:
«Φίλοι, δε γίνεται µε νιότερο να πιάνεται ένας γέρος,
που 'χει τραβήξει τόσα βάσανα' µα είναι η κοι πια µου τώρα
που µε ξεσήκωσε η κακόπραγη  για να µε δείρει ετούτος!
 Ελάτε ωστόσο, αµώστε µου όλοι σας όρκο τρανό, κανένας
πως δε θ' απλώσει απάνω µου άνοµα το χέρι το βαρύ του,
τον Ίρο να συντρέξει θέλοντας, να µε καταπονέσει.»
Είπε, κι αυτοί, καθώς τους γύρευε, τον όρκο έδωκαν όλοικαι µόλις άµωσαν και τέλεψαν τον όρκο, αναµεσό τους

είπε ο Τηλέµαχος ο αντρόκαρδος στον Οδυσσέα γυρνώντας:
«Ξένε, αν σε σπρώχνει το κουράγιο σου κι η πέρφανη καρδιά σου
να βγεις µπροστά του, τους επίλοιπους Αργίτες µη φοβάσαι'
µε πλήθος θα τα βάλη αντίµαχους όποιος χτυπήσει εσένα.
Εγώ σε φίλεψα στο σπίτι µου! Κι ο Αντίνοος θα συγκλίνει
 τώρα κι ο Ευρύµαχος στη γνώµη µου, τι έχουν µυαλό κι οι δυο τους.»
Αυτά είπε εκείνος, κι όλοι εσύγκλιναν, µα ως γύρω στ' αχαµνά του
ζώστη ο Οδυσσέας µε τα κουρέλια του, µεριά καλοδεµένα,
χυτά φανέρωσε, και φάνηκαν ώµοι φαρδιοί και στήθη
και δυνατά βραχιόνια' κι έφτασε κοντά του κι η Παλλάδα
 και το κορµί σιδεροστέλιωσε µεµιάς του στρατολάτη.
Κι όλοι οι µνηστήρες τότε τα 'χασαν και βάστισεν ο νους τους,
κι έτσι µιλούσεν ο καθένας τους στο διπλανό γυρνώντας:
«Τέτοια µεριά που ο γέρος έδειξε τραβώντας τα κουρέλια,
τον Ίρο πες τον Ξέιρο, χάθηκε! Γυρεύοντας επήγε!»
 Εκείνοι τούτα έλεγαν, κι έσπασε του Ίρου η χολή, µα κι έτσι
µεβιάς τον ζώσαν, κι ως τον έφεραν στη µέση εκεί οι υπηρέτες
αλαφιασµένο κι όλες του 'τρεµαν οι σάρκες στο κορµί του,
τον αποπήρε ο Αντίνοος άσκηµα κι αυτά τα λόγια του 'πε:
«Να πέθαινες, βοΐδοµωρόλογε, να µη γεννιόσουν κάλλιο,
 αν τρόµος σ' έπιασε και σκιάζεσαι µπροστά σε τούτον τώρα,
το γέρον άνθρωπο, που βάσανα τον έχουν τόσα δείρει.
Πάνω σ' αυτό κάτι άλλο θα 'λεγα, που σίγουρα θα γένει:
Αν τούτος δείξει δυνατότερος και σε καταπονέσει,
σε µαύρο πλοίο για την αντίπερα µεριά θα σε φορτώσω,
 στο ρήγα να σε παν τον Έχετο, τον ανελέητο, µύτη
κι αφτιά να σου θερίσει µε άσπλαχνο χαλκό, και τ' αχαµνά σου
να ρίξει στα σκυ πια ανασπώντας τα, που ωµά θα τα σπαράξουν.»
Είπε, κι αυτόν ακόµα πιότερη τον έκοψε τροµάρα'
κι όπως στη µέση εκεί τους έφεραν, µαζί τα χέρια ασκώσαν
 κι αναρωτήθη ο θείος, πολύπαθος για µια στιγµή Oδυσσέας,
σωριάζοντας τον µ' ένα χτύπηµα να πάρει τη ζωή του,
για κάλλιο πιο αλαφρά χτυπώντας τον να τον ξαπλώσει µόνο;
Κι αυτό του εκάστη, ως διαλογίζουνταν, το πιο καλό, η χτυ πια του
να 'ναι αλαφριά, τι θα τον ένιωθαν ποιος είναι αλλιώς οι Αργίτες.
 Κι ως πήραν φόρα, τον εχτύπησε στον δεξιόν ώµο απάνω
ο Ίρος, µα αυτός στο σβέρκο του 'δωκε, κάτω απ' τ' αφτί, και µέσα
του θρει τα κόκαλα, και γέµισε µεµιάς το στόµα του αίµα.
Μουγκρίζοντας στη σκόνη εκύλησε, και σφίγγοντας τα δόντια
τη γη κλωτσούσε µε τα πόδια του. Κι οι αντρόκαρδοι µνηστήρες

µε σηκωµένα χέρια πέθαναν στα γέλια. Κι ο Oδυσσέας
πήρε απ' το πόδι και τον έσερνε, κι απ' την αυλή ως έβγηκε
κι απ' τις κολόνες της αυλόπορτας, να γείρει τον καθίζει
στο φράχτη απάνω' κι όπως του 'δωκε κι ένα ραβδί στο χέρι,
γυρνώντας του 'πε κι ανεµάρπαστα κινούσε λόγια οµπρός του:
 «Κάθισε τώρα αυτού κι απόδιωχνε τους χοίρους και τους σκύλους'
σε ξένους και φτωχούς δε γίνεται να κάνεις πια κουµάντο,
τέτοιος χαµένος που 'σαι, συφορά µη σου 'ρθει πιο µεγάλη.»
Είπε, και πέρασε στους ώµους του το βρώµικο σακούλι,
που ήταν ολότρυπο κι εκρέµουντάν από σκοινί, και πίσω
 γυρνώντας στο κατώφλι κάθισε' γυρνούσαν κι οι άλλοι µέσα
από καρδιάς γελώντας κι άρχισαν να τόνε χαιρετίζουν:
«Ο ∆ίας µακάρι κι οι άλλοι αθάνατοι να σου χαρίσουν, ξένε,
ό,τι καλό στα φρένα επόθησες και λαχταρά η καρδιά σου,
που έκανες τούτον τον ανέµπληστο να µη γυρνάει στη χώρα
 να ζητιανεύει πια στ' αντίπερα κι εµείς γοργά θα πούµε
στο ρήγα να τον παν τον Έχετο, που από σπλαχνιά δεν ξέρει.»
Αυτά είπαν, κι ο Oδυσσέας εχάρηκε για τον καλό το λόγο'
ευτύς ο Αντίνοος µπρος του απίθωσε κοι πια µεγάλη, γαίµα
και ξίγκι ολόγεµη, κι ο Αµφίνοµος απ' το πανέρι επήρε
 και δυο ψωµιά µπροστά του απίθωσε' µετά χρυσό ποτήρι
στο χέρι του 'βαλε, του µίλησε και τόνε χαιρετούσε:
«Γεια σου, πατέρα ξένε, κι άµποτε να καλοριζικέψεις
στα χρόνια που θα 'ρθούν, τι βάσανα πολλά σε δέρνουν τώρα.»
Τότε ο Oδυσσέας ο πολυκάτεχος του απηλογήθη κι είπε:
 «Αλήθεια, Αµφίνοµε, µου φαίνεσαι περίσσια γνώση να 'χεις'
τέτοιος κι ο κύρης σου, όπως άκουσα, τρανός και παινεµένος,
απ' το ∆ουλίχιο, ο Νίσος, άρχοντας και βαριοκοπαδάρης.
Τέτοιο γονιό έχεις, λεν, και φρόνιµος µου δείχνεις' θα µιλήσω
λοιπόν κι εγώ, κι εσύ τα λόγια µου στοχάσου κι άκουσε µου:
 Πλάσµα κανένα από τον άνθρωπο πιο αδύναµο δεν είναι
άλλο στη γης, απ' όσα πάνω της σαλεύουν κι ανασαίνουν
όσο µαθές βαστούν τα πόδια του και προκοπή του δίνουν
οι αθάνατοι, κακές αργότερα δε βάζει ο νους του µέρες.
Μα κι όντας οι θεοί οι τρισεύτυχοι τον ρίξουν σε τυράννια,

και τούτα τα βαστά, µε υποµονή καρδιά, κι αθέλητα του.
Κατά που αλλάζει των αθάνατων και των θνητών ο κύρης
την πάσα µέρα, αλλάζει κι ο άνθρωπος στη γης αύτη τα φρένα.
Κι εγώ καλότυχος µου γράφουνταν µες στους ανθρώπους να 'µαι
µα µ' έσπρωχναν η αντρεία κι η δύναµη, κι είχα αδερφούς και κύρη,
 που πλάτες µου 'καναν, κι αδίκησα κόσµο πολύ' για τούτο
κανείς ποτέ µη θέλκι µε άνοµα να καταπιάνεται έργα,
µον' των θεών τα δώρα αµίλητος να χαίρεται, ό,τι δώσουν.
Και σεις δουλειές να κάνετε άδικες εδώ θαρώ οι µνηστήρες,
το βιος χαλνώντας, τη συντρόφισσα καταφρονώντας κάποιου,
 που για πολύ πια δεν του µέλλεται να λείπει απ' τους δικούς του
και το νησί του, µόνο βρίσκεται κοντά, σας λέω... Μα εσένα
κάποιος θεός µακριά να σ' έπαιρνε, στο σπίτι σου, µπροστά του
να µη βρεθείς, ξανά στα χώµατα τα πατρικά αν διαγείρεί'
τι µια και µπει µες στο παλάτι του, λέω βολετό δεν είναι
 πια δίχως αίµα να χωρίσετε µε κείνον οι µνηστήρες.»
Είπε, και στάλαξε µελόγλυκο κρασί, πριν πιεί κι ατός του,
και το ποτήρι στου αρχοντόπουλου το γύρισε τα χέρια.
Με την καρδιά βαριά κι ο Αµφίνοµος, την κεφαλή σκυµµένη,
πίσω γυρνάει' ψυχανεµίζουνταν µαθές το χαλασµό του.
 Μα ουδ' έτσι γλίτωσε το θάνατο' και τούτον µε τα χέρια
και το κοντάρι του Τηλέµαχου τον δάµασε η Παλλάδα.
Ωστόσο στο θρονί του εκάθισε, που λίγο πριν καθόταν.
Τότε η Αθηνά, η θεά η γλαυκόµατη, στην Πηνελόπη ξάφνου
έδωκε φώτιση, στη φρόνιµη του Ικάριου θυγατέρα,
 µπρος στους µνηστήρες να 'βγει, τι ήθελε τα φρένα των µνηστήρων
να ξεσηκώσει ακόµα πιότερο, για να φανεί κι ατή της
µπροστά στο γιο, µπροστά στον άντρα της πιο τιµηµένη ακόµα.
Και πρώτα γέλασε παράταιρα κι αποµιλεί και κρένει:
«Πρώτη φορά, Ευρυνόµη, πόθησα να βγω, ποτέ µου ως τώρα,
 για να µε ιδούν, κι ας τους οχτρεύουµαι, µπροστά τους οι µνηστήρες.
Κι ένα στο γιο µου λόγο να 'λεγα, που θα 'ναι για καλό του'
όλη την ώρα µε τους άνοµους µνηστήρες να µη σµίγει'
λόγια γλυκά του λεν, µα πίσω του κακό του µελετούνε.»
Γυρνώντας τότε κι η κελάρισσα της µίλησε Ευρυνόµη:

«Αλήθεια, τούτα που 'πες, κόρη µου, σωστά και δίκια είν' όλα.
Σύρε λοιπόν στο γιο σου, πες του τα, και τίποτα µην κρύψεις.
Όµως πιο πρώτα λούσου κι άλειψε τα µάγουλα µε µύρα'
µην πας ως είσαι, µε το πρόσωπο στα κλάµατα λουσµένο'
καλά µαθές δεν είναι, αδιάκοπα να κλαις και να θρηνάσαι.
 Κι ο γιος σου τώρα πια µεγάλωσε, του βγήκαν και τα γένια,
καθώς ευκιόσουν στους αθάνατους να τόνε δεις µια µέρα.»
Κι η Πηνελόπη τότε η φρόνιµη γυρνάει κι απηλογιέται:
«Όσο, Ευρυνόµη, κι αν µε γνοιάζεσαι, του κάκου µη γυρεύεις
γνώµη ν' αλλάξω τώρα, να λουστώ και ν' αλειφτώ µε µύρα.
 Τα κάλλη τα δικά µου τα 'σβησαν οι αθάνατοι του Όλύµπου,
απ' τον καιρό που εκείνος έφυγε στα βαθουλά καράβια.
Στην Ιπποδάµεια τώρα µίλησε και στην Αυτόνοη, να 'ρθουν
µαζί µου, δίπλα εκεί να στέκουνται, στο αρχονταρίκι ως θα 'µπω'
τι να βρεθώ µονάχη ντρέπουµαι σε τόσους άντρες µέσα.»
 Αυτά της είπε, κι η γερόντισσα το γυναικίτη αφήκε,
στις σκλάβες για να πάει το µήνυµα και να τις σπρώξει να 'ρθουν.
Τότε η Αθηνά, η θεά η γλαυκόµατη, στοχάστηκε άλλα πάλε'
της Πηνελόπης, µε ύπνο ολόγλυκο περέχυσε τα µάτια'
κι έγειρε πίσω και κοιµήθηκε κι οι αρµοί της ελυθήκαν
 πα στο θρονί' κι εκεί στον ύπνο της τη στόλισε µε δώρα
αθάνατα η θεά η τρισεύγενη, για να τη δουν οι Αργίτες
και να σαστίσουν πρώτα τ' όµορφο παστρεύει πρόσωπο της
µε θείο φταµόρφι, που το αλείβεται κι η οµορφοστεφανούσα
Κυθέρεια, σε χορό ερωτιάρικο κινώντας µε τις Χάρες'
 κι ακόµα πιο αψηλή την έκανε και πιο µεστή να δείχνει,
και πιο χιονάτη κι απ' το φίλντισι το καλοδουλεµένο.
Ως τούτα τέλεψε η τρισεύγενη θεά, κινάει και φεύγει.
Κι ήρθαν οι δυο κρουσταλλοβράχιονες απ' το παλάτι βάγιες,
κι όπως φώναζαν, την έσήκωσαν απ' το γλυκό τον ύπνο'
 κι εκείνη, µε τα χέρια τρίβοντας τα µαγουλά της, είπε:
«Γλυκό αποκάρωµα που µ' έζωσε την τρισερηµιασµένη!
Η Άρτεµη η αγνή µακάρι θάνατο τόσο γλυκό και τώρα
µεµιάς να µου' δινε, τα κλάµατα να λείπαν, τη ζωή µου
να µην αφάνιζα, τον άντρα µου, τις τόσες προκοπές του
 αποζητώντας' τι ξεχώριζε µες στους Αργίτες όλους.»
Αυτά είπε, κι απ' το ανώι το λιόφωτο να κατεβαίνει πήρε,
όχι µονάχη' οι δυο ξοπίσω της την ακλουθούσαν βάγιες.
Και τους µνηστήρες σαν αντίκρισε των γυναικών το θάµα,
σε µια κολόνα δίπλα εστάθηκε της στεριάς στέγης, κι είχε

κρυµµένο ολόγυρα τα µάγουλα µε στραφτερή µαντίλα.
Κι ως οι πιστές της βάγιες στάθηκαν ζερβόδεξα, τα γόνα
σε µια στιγµή εκείνων παράλυσαν, και λαχτάρησαν όλοι
να κοιµηθούνε στο κρεβάτι της, του πόθου σκλαβωµένοι.
Μα αυτή µιλούσε στον Τηλέµαχο, τον ακριβό το γιο της:
 «∆εν έχεις πια µυαλό, Τηλέµαχε, σου 'χει απολείψει η γνώση!
Παιδί σαν ήσουν, είχες πιότερη στα φρένα σου ξυπνάδα'
και τώρα, τόσο που µεγάλωσες και παλικάρι εγίνης,
που κι ένας ξένος λέω, το διώµα σου θωρώντας και τις χάρες,
θα 'λεγε ενός αντρούς καλότυχου πως είσαι η φύτρα  τώρα
 τα φρένα πια δεν τα 'χεις άδολα κι ουδέ σωστή τη γνώµη.
Μες στο παλάτι µας πως µπόρεσε να γίνει τέτοιο πράµα,
στον ξένο τούτον έτσι αταίριαστα ν' αφήσεις να φερθούνε;
Τι θα γινόταν, πες, αν έβρίσκε στο σπίτι µας τον ξένο
απ' τ' αγρια αυτά τραβοπαλέµατα κακό κανένα οµπρός σου;
 Του κόσµου πια η ντροπή θα σ' έπνιγε κι η καταφρόνια αλήθεια!»
Κι ο γνωστικός γυρνάει Τηλέµαχος κι απηλογιά της δίνει:
«Μητέρα, δε µου κακοφαίνεται που θύµωσες µαζί µου'
µα το καλό και το χειρότερο κατέχω εγώ να κρίνω,
τα φρένα µου νογούν, ανέµυαλος ως πρώτα πια δεν είµαι'
 µα και τα πάντα λέω δε δύνουµαι σωστά να κρίνω ακόµα'
τι αυτοί, κακά στο νου τους κλώθοντας, σκοτίζουν το µυαλό µου,
καθένας κι απ' αλλού καθούµενος  και ποιος να µε συντρέξει;
Μα τώρα, ως οι µνηστήρες το 'θελαν, το πάλεµα δε βγήκε,
του ξένου µε τον Ίρο' φάνηκε πιο δυνατός ο πρώτος.
 Να 'ταν, πατέρα ∆ία κι Απόλλωνα και συ Αθηνά Παλλάδα,
παρόµοια τώρα τα κεφάλια τους να γέρναν οι µνηστήρες
ξεπνοισµένοι, στον αυλόγυρο µισοί του παλατιού µας
κι οι άλλοι στο σπίτι, και τα γόνατα να 'χουν λυθεί ολονώ τους,
καθώς τον Ίρο, στην οξώπορτα που κάθεται εκεί πέρα
 κι έχει κρεµάσει το κεφάλι του, λες κι είναι µεθυσµένος,
κι ουδ' όρθιος να σταθεί στα πόδια του µπορεί, κι ουδέ να φύγει
πίσω ξανά, ούθεν ήρθε' λύθηκαν µαθές τα γόνατα του.»
Εκείνοι τέτοια συναλλήλως τους κουβέντιαζαν, και τότε
ο Ευρύµαχος γυρνώντας µίλησε της Πηνελόπης κι είπε:

«Αν όλοι, Πηνελόπη, φρόνιµη του Ικάριου θυγατέρα,
σε βλέπαν οι Αχαιοί που κάθουνται στο Άργός το ιάσιο γύρα,
µνηστήρες πιότεροι στο σπίτι σου θα τρώγαν  αύριο κιόλα!
τι ποια γυναίκα αλήθεια δύνεται στα ζυγιασµένα φρένα,
στην οµορφιά και στο παράστηµα να παραβγεί µαζί σου;»
 Κι η Πηνελόπη τότε η φρόνιµη γυρνάει κι απηλογιέται:
«Τις χάρες µου που λες, Ευρύµαχε, τα ανάριµµα, τα κάλλη,
µου τις αφάνισαν οι αθάνατοι τη µέρα που κινούσαν
οι Αργίτες για την Τροία, κι αντάµα τους το ταίρι µου, ο Oδυσσέας!
Αλήθεια, εκείνος πίσω αν διάγερνε και νοιάζουνταν για µένα,
 θα 'ταν και πιο µεγάλη η δόξα µου και πιο όµορφα τα πάντα.
Μα τώρα λιώνω, τι µου σώριασε κακά ο θεός περίσσια.
θυµούµαι, όταν κινούσε κι άφηνε τη γη την πατρική του,
το χέρι το δεξιό µου φούχτωσε πα στον αρµό και µου 'πε:
,, Γυναίκα, αλήθεια δέ φαντάζουµαι πως οι αντρειωµένοι Αργίτες
 από της Τροίας τα µέρη ανέβλαβοι θα στρέψουµε όλοι πίσω'
κι οι Τρώες ακούγονται πολέµαρχοι πως είναι ψυχωµένοι'
να ρίχνουν και κοντάρι ξέρουνε, να σέρνουν και δοξάρι,
κι αµάξια ν' ανεβαίνουν, που άλογα γοργά ως τα σέρνουν, δίνουν
τη νίκη γρήγορα στον πόλεµο και στο φριχτό το απάλε.
 Ποιος ξέρει από θεού αν µου µέλλεται λοιπόν να στρέψω πίσω,
για να χαθώ κει πέρα. Φρόντιζε πια εσύ γι' αυτά που αφήνω.
Τη µάνα και τον κύρη γνοιάζου τους στο σπίτι µας ως πρώτα,
κι ακόµα πιο καλά, όσο βρίσκουµαι στα ξένα εγώ µακριά τους.
Μα ως δεις στου γιου µας πια τα µάγουλα τα γένια να φυτρώνουν,
 τότε το σπίτι µας παράτησε, να πάρεις όποιον θέλεις.
Εκείνος τέτοια µου παράγγελνε' τώρα αληθεύουν όλα'
και θα 'ρθει η νύχτα, τον αγλύκαντο που θ' αντικρίσω γάµο
εγώ η κατάρατη, που µου 'σβησε κάθε αναγάλλια ο ∆ίας!
Μα κι άλλη την καρδιά µου ασήκωτη πλακώνει πίκρα τώρα'
 τέτοια φερσίµατα πρωτύτερα δε δείχναν οι µνηστήρες!
«Οταν γυρεύουν µιαν αρχόντισσα και πλουσιοθυγατέρα
να παντρευτούν και συνορίζουνται ποιος ταίρι θα την πάρει,
δικά τους βόδια πάντα φέρνουνε κι αρνιά καλοθρεµµένα,
να φαν οι συµπεθέροι, κι όµορφα της κόρης δίνουν δώρα,
 και δε ρηµάζουν αλογάριαστα το ξένο βιος ποτέ τους.»
Στα λόγια της ο θείος, πολύπαθος εχάρηκε Oδυσσέας,
που δώρα να τους πάρει εγύρευε και πλάνευε µε λόγια
γλυκά τα φρένα τους, µα µέσα της διαλογιζόταν άλλα.
Κι ο γιος του Ευπείθη, ο Αντίνοος, γύρισε κι απηλογήθη κι είπε:
 «Αν θέλει, Πηνελόπη, φρόνιµη του Ικάριου θυγατέρα,
κανένας από µας χαρίσµατα για σένα εδώ να φέρει,
να τα δεχτείς, τι θα 'ταν άπρεπο να του αρνηθείς το δώρο.
Μα εµείς για τις δουλειές δε φεύγουµε µηδέ γι' αλλού κινούµε,
πριν παντρευτείς εσύ διαλέγοντας τον κάλλιο απ' τους Αργίτες.»
 Αυτά είπε ο Αντίνοος, κι ως στο λόγο του συγκλίναν όλοι εκείνοι,
από 'ναν κράχτη έστειλαν όλοι τους, τα δώρα τους να φέρει.
Μαντί µεγάλο ο κράχτης έφερε του Αντίνοου, ξοµπλιασµένο,
πανώριο' κλειδωτήρια δώδεκα το εκράτουν πάνω ως κάτω,
µαλαµατένια και που αγκίστρωναν σε γυριστά θηλύκια.
 Γιορντάνι στον Ευρύµαχο έφερε που ξάστραφτε σαν ήλιος
κι οι χάντρες του οι χρυσές συνάλλαζαν µε τις κεχριµπαρένιες.
Και του Ευρυδάµα τα παιδόπουλα δυο σκουλαρίκια έφεραν,
τρίπετρα, µόρικα, που η χάρη τους στραφτάλιζε περίσσια.
Κι ένα παιδόπουλο απ' του Πείσαντρου, του γιου του Πολυχτόρου,
 µιαν αλυσίδα ατίµητη έφερε, για το λαιµό στολίδι'
κι ο κάθε Αργίτης κι ένα χάρισµα της έφερνε πανώριο.
Κι όπως µετά στο ανώγι ανέβηκε των γυναικών το θάµα,
µαζί κι οι βάγιες τα πεντάµορφα της κουβαλούσαν δώρα'
κι εκείνοι στο χορό το γύρισαν και στο γλυκό τραγούδι
 και περίµεναν ξεφαντώνοντας το βράδυ πότε θα 'ρθει.
Και σύντας πια το βράδυ σύσκοτο στους χαροκόπους ήρθε,
στο αρχονταρίκι πήραν κι έστησαν γοργά τρεις πυροστάτες,
να φέγγουν, κι έβαλαν απάνω τους στεγνά ένα γύρο ξύλα,
από καιρό στεγνά, κατάξερα, σκισµένα µε τσεκούρι
 πριν λίγο, και δαδιά ανακάτεψαν, κι οι δούλες του Οδυσσέα
του καρτερόψυχου συδαύλιζαν µια µια τους κάθε τόσο.
Και τότε ο αρχοντικός, πολύβουλος τους µίλησε Oδυσσέας:
«Του ρήγα του Οδυσσέα που χρόνισε στα ξένα οι δούλες, σύρτε
στα γυναικίτη, στη βασίλισσα κοντά την τιµηµένη,
 και πιάστε κλώθετε, κοιτάζοντας ο νους της να ξεδώσει,
για πάρτε και µαλλί να ξάνετε στην κάµαρα της µέσα.
Εγώ είµαι εδώ γι' αυτούς να γνοιάζουµαι, το φως να µην τους σβήσει'
κι ως την Αυγή την οµορφόθρονη να θέλουν να καθίσουν,
πολλά έχω πάθει κι είµαι υπόµονος και δε µε βάζουν κάτω!»

Είπε, κι αυτές γοργά κοιτάχτηκαν και ξέσπασαν στα γέλια,
µα η Μελανθώ η γιοµορφοµάγουλη βαριά τον αποπήρε,
του ∆όλιου η κόρη' ως θυγατέρα της την είχε αναστηµένη
η Πηνελόπη και µε ολόχαρα τη γέµιζε παιχνίδια'
µα τούτη στους καηµούς της ρήγισσας δεν ένιωθε συµπόνια,
 µον' αγαπούσε τον Ευρύµαχο και πλάγιαζε µαζί του.
Και τώρα αυτή µε φαρµακόλογα στον Οδυσσέα µιλούσε:
«Συφοριασµένε ξένε, τα 'χασες, έχει σαλέψει ο νους σου!
Σε χαλκιδιό δεν πας καλύτερα να γείρεις να πλαγιάσεις,
για και σε χάνι, µόνο κάθεσαι σε τόσους άντρες µέσα
 και φαφλατίζεις έτσι απόκοτα, χωρίς να νιώθεις φόβο!
Τα φρένα το κρασί σου θόλωσε; για ο νους σου κατεβάζει
τέτοιας λογής κουβέντες πάντα του και λες του ανέµου λόγια;
Για σ' έπνιξε η χαρά που νίκησες τον Ίρο το ζητιάνο;
Από τον Ίρο δυνατότερος µη σηκωθεί κανένας
 και το κεφάλι σου ζερβόδεξα µε τα γερά του χέρια
χτυπήσει, και γεµάτον αίµατα σε διώξει από το σπίτι!»
Κι είπε ο Oδυσσέας ο πολυµήχανος ταυροκοιτάζοντάς τη:
«Θα τρέξω να 'βρω τον Τηλέµαχο, να µαρτυρήσω, σκύλα,
τα όσα µου λες, κι αυτός αρπώντας σε κοµµάτια θα σε κάνει!»
 Είπε, κι οι δούλες µε τα λόγια του τρόµαξαν, και κίνησαν
περνώντας µέσα από τις κάµαρες' τους είχε λύσει ο φόβος
κάτω τα γόνατα, τι θάρρευαν, ό,τι είπε, θα το κάνει.
Μα αυτός στους πυροστάτες που άναβαν στεκόταν πλάι, να φέγγουν,
και σε όλους έριχνε τα µάτια του, και µες στα φρένα του άλλα
 κλωθογυρνούσε, που αξετέλειωτα δε µείναν ως το τέλος.
Ωστόσο κι η Αθηνά δεν άφηνε τους πέρφανους µνηστήρες
να πάψουν τ' άνοµα φερσίµατα, για να ριζώσει η πίκρα
µαθές ακόµα πιο βαθύτερα µες στου Οδυσσέα τα στήθη.
Κι ο Ευρύµαχος, ο γιος του Πόλυβου, για να γελάσουν οι άλλοι,
 τον Οδυσσέα καθώς θ' ανάµπαιζε, το λόγο εκίνα πρώτος:
«Ακουστέ µου, της κοσµολόγητης βασίλισσας µνηστήρες,
το τι η καρδιά µε σπρώχνει µέσα µου να πω: δω πέρα τούτος
χωρίς θεού βουλή δεν έφτασε στο σπίτι του Οδυσσέα'
αλήθεια, των δαδιών το αντίφλογο να κατεβαίνει µοιάζει
 απ' το κεφάλι του  δεν του 'µειναν µαθές καθόλου τρίχες!»
Στον Οδυσσέα κατόπι µίλησε τον καστροπολεµίτη:
«Θα 'θελες, ξένε, αν το αποφάσιζα, να µπεις στη δούλεψη µου,
µακριά στα ξώµερα  κι η ρόγα σου θα 'ναι αρκετή  λιθάρια
να κουβαλάς για φράχτες, τρίψηλα να µου φυτεύεις δέντρα;
 Ολοχρονίς ψωµί θα σου 'δινα, να τρως την πάσα µέρα,
και για τα ρούχα σου θα γνοιαζόµουν και για την ποδεµή σου.
όµως κακόµαθες, δε σου 'ρχεται να πιάσεις να δουλεύεις'
το 'χεις καλύτερο, την άπατη κοι πια σου για να θρέψεις,
να τριγυρίζεις ζητιανεύοντας σκυφτός µπροστά στον κόσµο.»
 Γυρνώντας τότε ο πολυµήχανος του µίλησε Oδυσσέας:
«Άνοιξη να 'ταν τώρα, Ευρύµαχε, να 'χουν µακρύνει οι µέρες,
και συ κι εγώ να παραβγαίναµε σ' όποια δουλειά  χορτάρι
να κόψουµε, κι εγώ καλόγυρτο δρεπάνι να κρατούσα,
και συ παρόµοιο να 'χες, στη δουλειά γεµάτα να ρίχτουµε,
 ως που να 'ρθεί το σκότος, άφαγοι, το χόρτο να µη λείπει'
και βόδια να 'χαµε να οργώνουµε, τα πιο δυναµωµένα,
γεµάτα ορµή, τρανά, που χόρτασαν µαζί βοσκολογώντας,
ίδια γερά και συνοµήλικα, µε ανάκαρα περίσσια,
και να 'ταν τέσσερα τα στρέµµατα, και µαλακό το χώµα
 στο αλέτρι, οµπρός, ν' ανοίγω θα 'βλεπες την αυλακιά µια κι όξω!
Και, πόλεµο αν κινούσε πάνω µας του Κρόνου ο γιος µια µέρα,
σήµερα ακόµα, το σκουτάρι, µου και δυο κοντάρια να 'χα,
κι ολόχαλκο στα δυο µελίγγια µου που να ταιριάζει κράνος,
µέσ' απ' τους πρόµαχους θα µ' 'εβλιπες να τρέχω από τους πρώτους,
 και δε θα µ' έκανες ανάµπαιγµα, να λες για την κοι πια µου!
Τα έργα σου αρέσουν όµως τ' άνοµα κι είναι σκληρή η καρδιά σου.
Τώρα τρανός, γεµάτος δύναµη φαντάζεσαι πως είσαι,
καθώς σε τριγυρνούν ανούφελοι και τιποτένιοι µόνο.
Μα αν ο Oδυσσέας ερχόταν κι έφτανε στη γη την πατρική του,
 οι πόρτες τούτες, όσο διάπλατες, µεµιάς θα σου φαινόνταν
στενές πως είναι, καθώς θα 'τρεχες να πεταχτείς στο δρόµο!»
Είπε, και σύγκλυσε του Ευρύµαχου πιο ακόµα οργή τα φρένα,
και λόγια του 'λεγε ανεµάρπαστα ταυροκοιτάζοντάς τον:
«Βαριά θα µου πλερώσεις, άραχλε, γι' αυτά που ξεστοµίζεις
 σε τόσους άντρες µέσα απόκοτα, χωρίς να νιώθεις φόβο.
Τα φρένα το κρασί σου θόλωσε, για ο νους σου κατεβάζει
τέτοιας λογής κουβέντες πάντα του και λες του ανέµου λόγια;
Για σ' έπνιξε η χαρά που νίκησες τον Ίρο το ζητιάνο;»
Σαν είπε αυτά, σκαµνί στα χέρια του φουχτώνει, µα ο Oδυσσέας
 γοργά στου ∆ουλιχιώτη Αµφίνοµου τα γόνατα καθίζει,
καθώς φοβήθη τον Ευρύµαχο' κι αυτός τον κεραστή τους
στο δεξιό χέρι βρίσκει, κι έπεσε µε βρόντο το λαγήνι,
κι ο κεραστής σωριάστη βογγόντας τ' ανάσκελα στη σκόνη.
Και βαλαν οι µνηστήρες τις φωνές στον ισκιερό αντρωνίτη,
 κι έτσι µιλούσεν ο καθένας τους στο διπλανό γυρνώντας:
«Ο ξένος άµποτε να χάνουνταν, ως γύρναε σ' άλλα µέρη,
πριν φτάσει εδώ, σε ανακατώµατα να µη µας ρίχνει' τώρα
για τους ζητιάνους συχυζόµαστε, και µήτε θα χαρούµε
γλυκό ψωµί' µ' αυτά που γίνουνται σαν τι καλό προσµένεις;»
 Γυρνώντας ο αντρειανός Τηλέµαχος τους µίλησε έτσι κι είπε:
«Σάλεψε ο νους σας, δόλιοι! Βάρυνε µε το φαγί το πλήθιο
και τα πιοτά η καρδιά σας' σίγουρα σας ξεσηκώνει κάποιος
απ' τους θεούς' όµως στα σπίτια σας, όποια στιγµή σας δόξει,
γυρνάτε, αφού καλοχορτάσατε' δε διώχνω εγώ κανέναν!»
 Αυτά είπε, κι όλοι τους εδάγκασαν τα χείλια σαστισµένοι
απ' το κουράγιο του Τηλέµαχου, που µίλησε έτσι αντρίκια.
Το λόγο πήρε τότε ο Αµφίνοµος κι αναµεσό τους είπε,
ο έµνοστος γιος του Νίσου του άρχοντα και του Άρητου τ' αγγόνι: «∆ίκιος αν είναι ο
λόγος που άκουσε, πρεπό δεν είναι, φίλοι,
 κανείς ν' ανάβει και πικρόχολα ν' αντιµιλά στον άλλον.
Τον ξένο πια µην τον παιδεύετε µηδέ τους άλλους σκλάβους,
που στου Οδυσσέα του ισόθεου βρίσκουνται το σπίτι µέσα τώρα.
Ελάτε, ο κεραστής τις κούπες µας να πάρει να γεµίσει,
κι ως κάνουµε σπονδή, στα σπίτια µας να κοιµηθούµε πάµε.
 «Όµως τον ξένο, ας τον αφήσουµε στο σπίτι του Οδυσσέα,
τι ως ήρθε ικέτης στου Τηλέµαχου, θα τον κοιτάξει τούτος.»
Έτσι µιλούσε, κι όλοι πρόθυµα στα λόγια του συγκλίναν.
Πήρε κι ο Μούλιος, το παιδόπουλο του Αµφίνοµου, ο διαλάλης
απ' το ∆ουλίχιο, και συγκέρασε κρασί µες στο κροντήρι,
 και σ' όλους µοίρασε ζυγώνοντας' κι εκείνοι στους µακάριους
θεούς ως στάλαξαν µελόγλυκο κρασί στο χώµα, έπιναν
κι αφού στάλαξαν κι ήπιαν όλοι τους, όσο η καρδιά ποθούσε,
να φύγουν κίνησαν, στο σπίτι του καθένας να πλαγιάσει.
Οµήρου Οδύσσεια  τ
Μετάφραση Ν. Καζαντζάκη  Ι. Κακριδή
 Στο αρχονταρίκι πίσω απέµεινεν ο ισόθεος Oδυσσέας,
κι ως η Αθηνά το νου του εγύριζε στο φόνο των µνηστήρων,
στο γιο του εστράφη κι ανεµάρπαστα κινούσε λόγια οµπρός του:
«Όλα είναι ανάγκη τώρα τ' άρµατα να φύγουν του πολέµου'
 και συ, Τηλέµαχε, σα θα 'ρχουνται ρωτώντας οι µνηστήρες
τι τα 'χεις κάνει, µε γλυκόλογα ξιπλάνευέ τους όλους:
,, Τα πήρα απ' τους καπνούς και τα 'κρυψα' πια αλήθεια δε θύµιζαν
αυτά ο Οδυσσέας που αφήκε κάποτε να πάει στης Τροίας τα µέρη'
η ανάσα της φωτιάς τους θάµπωσεν εδώ κι εκεί τη λάµψη 
 κάτι χειρότερο! µου το 'βαλε κάποιος θεός στα φρένα:
φοβάµαι, απάνω στο µεθύσι σας καβγά µη στήστε ξάφνου
και χτυπηθείτε, και ντροπιάσετε και προξενιές και τάβλες'
τι αλήθεια αποτραβάει το σίδερο τους άντρες µοναχό του."»
Είπε, και σύγκλινε ο Τηλέµαχος στου κύρη του το λόγο,
 κι ευτύς τη βάγια Ευρύκλεια φώναξε, κι ως βγήκε αυτή, της είπε:
«Νένα, τις δούλες τώρα κλείσε µου στο γυναικίτη µέσα,
κι εγώ του κύρη λέω τις όµορφες αρµάτες ν' απιθώσω
στην πίσω κάµαρα  που ακοίταχτες απ' την καπνιά θάµπωσαν,
απ' τον καιρό που εκείνος µίσεψε κι εγώ παιδί ήµουν' τώρα
 λέω να τις κρύψω εκεί που της φωτιάς να µην τις φτάνει η ανάσα.»
Κι η Ευρύκλεια η βάγια του αποκρίθηκε και τέτοια λόγια του 'πε:
«Άµποτε, γιε µου, ν' αποφάσιζες πια εδώ κι οµπρός το νου σου
στο σπίτι να' χεις, και να γνοιάζεσαι να µη χαθεί το βιος σου.
Όµως για πες µου τώρα, αντάµα σου ποια θα' ρθεί να σου φέγγη,
 αφού τις δούλες που θα σου 'φεγγαν δεν τις αφήνεις να 'βγουν;»
Κι ο γνωστικός γυρνάει Τηλέµαχος κι απηλογιά της δίνει:
«Ο ξένος που θωρείς' να κάθεται χωρίς δουλειά δε θέλω
ένας που τρώει ψωµί στο σπίτι µου, κι ας έφτασε απαλάργα.»
Είπε, κι ο λόγος του δεν έφυγε του κάκου' τρέχη η βάγια
 και κλειεί την πόρτα δίχως άργητα του στέριου γυναικίτη.
Τότε ο Oδυσσέας κι ο γιος του ο ασύγκριτος τα κοφτερά κοντάρια,
τ' αφαλωτά σκουτάρια αρπάζοντας µε βιάση και τα κράνη
τα κουβαλούσαν µπρος τους η Αθηνά Παλλάδα, ανακρατώντας
χρυσό λυχνάρι, φως πανέµορφο σκορπούσα, για να φέγγουν.
 Και τότε µίλησε ο Τηλέµαχος στον κύρη του γυρνώντας:
«Κύρη, τι θάµα αυτό κι αντίθαµα τα µάτια µου θωρούνε!
Αλήθεια, οι τοίχοι κι οι µεσότοιχοι του παλατιού οι πανώριοι
και τα δοκάρια, ιδές, τα ελάτινα κι οι ορθόψηλες κολόνες,
φωτιά ως να πήραν, µπρος στα µάτια µου φεγγοβολούνε! Κάποιος
 δω µέσα απ' τους θεούς θα βρίσκεται, που ζουν στα ουράνια πλάτη.»
Γυρνώντας τότε ο πολυµήχανος του µίλησε Oδυσσέας:
«Σώπα και µη ρωτάς! τι λόγιασες, βαθιά στα φρένα κράτα'
οι αθάνατοι που ζουν στον Όλυµπο τη χάρη αυτή την έχουν.
Μον' τράβα τώρα εσύ και πλάγιασε, κι εγώ να µείνω θέλω,
 να δοκιµάσω ακόµα, οι δούλες µας τι κρύβουν στην καρδιά τους,
κι η µάνα σου, καθώς µε κλάµατα θα µε ρωτάει τα πάντα.»
Αυτά είπε εκείνος, κι ο Τηλέµαχος το αρχονταρίκι εδιάβη,
κι ως τα δαδιά του έφεγγαν καίγοντας, στην κάµαρα του φτάνει,
εκεί που πάντα του, σαν του 'ρχονταν ύπνος γλυκός, κοιµόταν
 κει πέρα πλάγιασε και πρόσµενε τη θείαν Αυγή να φέξει.
Κι ο ισόθεος Oδυσσέας απόµεινε στο αρχονταρίκι, κι όλο
στο φόνο των µνηστήρων του 'στρεφε το λογισµό η Παλλάδα.
Ωστόσο η Πηνελόπη η φρόνιµη το γυναικίτη αφήκε
κι ήρθε παρόµοια µε την Άρτεµη για τη χρυσή Αφροδίτη.
 Πλάι στη φωτιά θρονί της έβαλαν ο Ικµάλιος ο τεχνίτης
το 'χε δουλέψει µε το φίλντισι και µε το ασήµι γύρω,
και για τα πόδια κάτω εστέριωσε προσκάµνι, που το στρώναν
µε µια προβιά τρανή, τι εκάθουνταν µονάχα εκείνη απάνω.
Σε τούτο η Πηνελόπη εκάθισε και τώρα η µυαλωµένη'
 κι ήρθαν µετά οι κρουσταλλοβράχιονες απ' το παλάτι σκλάβες
και τα πολλά αποφάγια σήκωναν, τις τάβλες και τις κούπες,
που κράτααν κι έπιναν οι πέρφανοι µνηστήρες' άλλες πάλι
τη θράκα και τις στάχτες πέταγαν από τους πυροστάτες
στο χώµα, κι άλλα ξύλα σώριαζαν πολλά για φως και ζέστα.
 Και πάλε η Μελανθώ πικρόχολα στον Οδυσσέα µιλούσε:
«Ακόµα εδώ θα µας φορτώνεσαι στο σπίτι τριγυρνώντας
όλη τη νύχτα, ξένε, ρίχνοντας τα µάτια στις γυναίκες;
Χάρου που βρήκες τώρα κι έφαγες, και φεύγα, κακοµοίρη,
µην πω δαυλί ν' αρπάξω κι έξαφνα βρεθείς δαρµένος όξω!»

Κι είπε ο Oδυσσέας ο πολυµήχανος ταυροκοιτάζοντάς τη:
«Γυναίκα ανάποδη, τι κόρωσες και τα 'βαλες µαζί µου;
Τάχα γιατί φορώ παλιόρουχα και δε βωδιάζω µύρα,
κι όπως µε σπρώχνει η ανάγκη, ζήτουλας στα σπίτια τριγυρίζω;
Τέτοιοι είναι πάντα οι διακονιάρηδες κι αυτοί που παραδέρνουν!
 Ήταν καιρός που σε αρχοντόσπιτο κι εγώ στον κόσµο ζούσα
και πλούτη αφέντευα, και χάριζα συχνά στο διακονιάρη,
όποιος κι αν λάχαινε στην πόρτα µου κι όποια κι αν είχε ανάγκη.
Κι ακόµα σκλάβους είχα αρίφνητους κι άλλα αγαθά περίσσια,
όσα 'χει αυτός που ζει περίκαλα και πλούσιο τόνε κράζουν.
 Μα ο γιος του Κρόνου, ο ∆ίας, τ' αφάνισε' τέτοια η βουλή του θα 'ταν.
Και συ, γυναίκα, κι αν ανάµεσα στις σκλάβες λουλουδίζεις
τις άλλες τώρα, µήπως κάποτε τα χάσεις όλα, κάλλη
και ξιπασιές, αν τύχει αγριεύοντας και σε οχτρευτεί η κυρά σου,
για κι ο Οδυσσέας αν φτάσει' απόµεινε µαθές ελπίδα ακόµα.
 Κι αν πάλε, ως λέτε, εκείνος χάθηκε και γυρισµό δεν έχει,
για δες το γιο του τον Τηλέµαχο, που πια µωρό δεν είναι'
έδωσε ο Απόλλωνας και τράνεψε, κι από τις σκλάβες, όσες
άπρεπα φέρνουνται στο σπίτι του, καµιά δεν του ξεφεύγει.»
Ωστόσο η Πηνελόπη η φρόνιµη, τα λόγια του γρικώντας,
 στη βάγια της γυρνώντας µίλησε βαριά αποπαίρνοντάς τη:
«Σκύλα ξαδιάντροπη, ξετσίπωτη, τις άνοµες δουλειές σου
θαρρείς δε βλέπω; Στο κεφάλι σου µια µέρα θα ξεσπάσουν!
Όλα δεν τα 'ξερες, δεν τ' άκουσες από την ίδια εµένα,
τον ξένο τουτο πως λογάριαζα στο αρχονταρίκι µέσα
 να τον ρωτήσω για τον άντρα µου, που µ' έλιωσε ο καηµός του;»
Μετά, γυρνώντας, στην κελάρισσα µιλεί, την Ευρυνόµη:
«Φέρε σκαµνί, Ευρυνόµη, βάλε του και µια προβιά από πάνω,
για να καθίσει και τα λόγια του να πεί και τα δικά µου
ν' ακούσει ο ξένος τώρα θα 'θελα πολλά να τον ρωτήσω.»
 Είπε, κι εκείνη τρέχει πρόθυµα κι ένα σκαµνί του φέρνει
καλοµαστορεµένο, κι έβαλε και µια προβιά από πάνω.
Κι ως ο αρχοντόγεννος, πολύπαθος εκάθισε Oδυσσέας,
η Πηνελόπη πήρε η φρόνιµη ν' ανοίξει την κουβέντα:
«Ξένε, για τούτο πρώτα θα 'θελα να σε ρωτήσω ατή µου'
 ποιος είσαι; πούθε; που η πατρίδα σου και που οι γονιοί σου εσένα;»
Γυρνώντας τότε ο πολυκάτεχος της µίλησε Oδυσσέας:
«Κυρά µου, ποιος στη γη την άµετρη θνητός µπορεί για σένα
κακά ποτέ να πει, που η δόξα σου στα ουράνια πλάτη φτάνει; 
καθώς του ρήγα του αψεγάδιαστου, που κυβκρνάει σε πλήθος
 λαούς τρανούς απάνω αντρόκαρδους, µα τους θεούς φοβάται
κι είναι σωστή και δίκια η κρίση του' κι η µαύρη γης κριθάρι
και στάρι του γεννά, τα δέντρα του λυγάν απ' τους καρπούς τους,
γεννούν τα πρόβατα, κι η θάλασσα πολλά χαρίζει ψάρια
απ' την καλή κυβέρνια, κι οι λαοί στον ίσκιο του προκόβουν.
 Ό,τι άλλο θες να µάθεις ρώτα µε στο αρχοντικό σου µέσα,
µα µη ρωτήσεις ποια η πατρίδα µου και ποια η γενιά µου εµένα
τι πιότερους καηµούς στα στήθη µου θ' ανάψεις, αν µε πάρουν
οι θύµησες' είµαι βαριόµοιρος! Κι ουδέ ταιριάζει κιόλα
σε ξένο σπίτι εγώ καθούµενος να κλαίω και να θρηνιέµαι'
 έτσι κι αλλιώς κακό είναι αδιάκοπα να δείχνω λυπηµένος'
µπας και καµιά θυµώσει δούλα σου µαζί µου  για κι ατή σου 
και πει κρασί πως ήπια, µέθυσα και κολυµπώ στο κλάµα.»
Κι η Πηνελόπη τότε η φρόνιµη γυρνάει κι απηλογιέται:
« Όποιες κι αν είναι, ξένε, οι χάρες µου, το ανάριµµα, τα κάλλη,
 µου τις αφάνισαν οι αθάνατοι τη µέρα που κινούσαν
οι Αργίτες για την Τροία, κι αντάµα τους το ταίρι µου, ο Oδυσσέας!
Αλήθεια, εκείνος πίσω αν διάγερνε και νοιάζουνταν για µένα,
θα 'ταν και πιο µεγάλη η δόξα µου και πιο όµορφα τα πάντα.
Μα τώρα λιώνω, τι µου σώριασε κακά ο θεός περίσσια'
 αυτοί που τα νησιά αφεντεύουνε κι οι πιο τρανοί είναι αρχόντοι
στην πολυδασωµένη Ζάκυθο, στη Σάµη, στο ∆ουλίχι,
και στην Ιθάκη εδώ τη λιόβολη τρογύρα µένουν  όλοι
µε θέλουν άθελα µου ταίρι τους και καταλύουν το βιος µας.
Γι αυτό για ξένους πια δε γνοιάζουµαι, µηδέ για ικέτες, µήτε
 γι' αυτούς που στου λαού τη δούλεψη κρατιούνται  για τους κράχτες'
τον Οδυσσέα ποθώ που µου 'λειψε κι απ' τον καηµό του λιώνω.
Κι αυτοί το γάµο θέλουν γρήγορα, κι εγώ τους κλώθω όλους'
πρώτα το νου µου κάποιος φώτισε θεός, στην κάµαρα µου
τρανό αργαλειό να στήσω, θέλοντας πανί να υφάνω τάχα,
 πανί µακρύ πολύ, ψιλόκλωστο, κι αυτά τους είπα τότε:
,, Εσείς οι νιοι που µε γυρεύετε, µια κι ο Oδυσσέας εχάθη,
για καρτεράτε µε, κι ας βιάζεστε για γάµο, να τελέψω
καν το διασίδι αυτό, τα νήµατα να µη µου πάν χαµένα.
Του αρχοντικού Λαέρτη σάβανο το φτιάνω για την ώρα

που θα τον πάρει ο ανήλεος θάνατος κι η ασβολωµένη µοίρα'
να µη βρεθεί στον κόσµο Αργίτισσα µαζί µου να τα βάλει,
τάχα πως κοίτεται ασαβάνωτος, κι ας είχε τόσα πλούτη."
Έτσι τους µίλησα, κι η πέρφανη καρδιά τους τ' αποδέχτη.
Κι αλήθεια όλη τη µέρα δούλευα το ατέλειωτο πανί µου,
 και πάλε ολονυχτίς το ξύφαινα στο φως δαδιών που άναβαν.
Τρεις χρόνους κράτησεν ο δόλος µου πλανεύοντας τους όλους'
πάνω στους τέσσερεις, σαν κύλησαν πάλι οι εποχές του χρόνου,
κι οι µήνες έτρεχαν, και διάβαιναν µια µια οι περίσσιες µέρες,
τούτες οι σκύλες το µαρτύρησαν, οι αδιάντροπες µου δούλες'
 κι ήρθαν εκείνοι και µε τσάκωσαν κι είπαν βαριές κουβέντες.
Γι αυτό και στανικώς ξετέλεψα το φάσιµο, αθελά µου
Τώρα το γάµο πια δε γίνεται να τον ξεφύγω, κι άλλη
βουλή δε βρίσκω να µε γλίτωνε' να παντρευτώ µε σπρώχνουν
κι οι δυο γονιοί µου' και κατάλαβε κι ό γιος µου και θυµώνει
 που τρων το βιος του' πια µου τράνεψε, µπορεί σαν άντρας τώρα,
που ο ∆ίας τιµή και δόξα του 'δωκε, να γνοιάζεται το σπίτι.
Μα κι έτσι, πες µου ποια η πατρίδα σου και ποια η γενιά σου; βράχου
µαθές για δρυ δεν είσαι γέννηµα, που λεν τα παραµύθια!»
Γυρνώντας τότε ο πολυµήχανος της µίλησε Oδυσσέας:
 «Του αρχοντικού Οδυσσέα συντρόφισσα, κυρά µου τιµηµένη,
δε λες να πάψεις τα ρωτήµατα για τη γενιά µου, βλέπω.
Ας είναι, θα σου πω, σε βάσανα µε ρίχνεις όµως τώρα
κι απ' όσα µε κρατούνε πιότερα' τέτοια µαθές η µοίρα
του ανθρώπου, που ως εγώ απ' τον τόπο του καιρούς και χρόνια λείπει
 και τυραννιέται παραδέρνοντας σε πλήθος ξένα µέρη!
Μα κι έτσι θα σου πω τα γύρεψες ν' ακούσεις και να µάθεις:
Μια χώρα, η Κρήτη, µέσα βρίσκεται στο πέλαο το κρασάτο,
περίσσια πλούσια, θαλασσόζωστη, πανώρια' πολιτείες
έχει ενενήντα' µύριοι, αρίφνητοι ζουν πάνω άνθρωποι, κι είναι
 πολλές οι γλώσσες τους, ανάκατες. Θρέφει Αχαιούς η Κρήτη,
και βέρους Κρητικούς αντρόκαρδους, και ∆ωριείς, που ζούνε
σε τρεις φυλές, κι ακόµα Κύδωνες και Πελασγούς αρχόντους.
Μια πολιτεία, Κνωσό την είπανε, τρανή, και βασιλιάς της,
ο Μίνωας, που το ∆ία συντρόφευε στα εννιά τα χρόνια πάνω,

κύρης του κύρη µου, του αντρόκαρδου του ∆ευκαλίωνα, κι είχε
δυο γιους γεννήσει ο ∆ευκαλίωνας, το ∆οµενέα και µένα.
Με τους Ατρείδες κείνος διάβηκε στην Τροία µες στα καράβια
τα δρεπανόγυρτα, ο πρωτόγεννος και πιο αντριανός, και µένα,
τον πιο µικρό, µε βγάλαν Αίθωνα  τρανό είναι τ' όνοµά µου!
 Εκεί είδα εγώ και φιλοκόνεψα τον Οδυσσέα' τι ως είχε
κινήσει για την Τροία κι αρµένιζε µπρος στου Μαλιά τον κάβο,
κι αυτόν η ανεµική τον ξόριασε στην Κρήτη ρίχνοντας τον.
Στην Αµνισό την κακολίµανη, πλάι στης θεάς Λεχούσας
το σπήλιο, επόδισε, το δρόλαπα µεβιάς για να γλιτώσει.
 Στο κάστρο ανέβη ευτύς γυρεύοντας το ∆οµενέα, το φίλο
τον είχε γκαρδιακό, µας έλεγε, και τιµηµένο' ωστόσο
δέκα καν έντεκα µερόνυχτα πιο πριν εκείνος κιόλα
κατά την Τροία µε τα διπλόγυρτα καράβια είχε µισέψει.
Εγώ λοιπόν τον καλοσκάµνισα στο αρχοντικό µας µέσα,
 κι απ' τα πολλά στο σπίτι που 'κρυβα τον φίλεψα µε αγάπη.
Του 'δωκα ακόµα για τους συντρόφους που πήγαιναν µαζί του,
τρογύρα απ' το λαό συνάζοντας, κριθάρι και φλογάτο
κρασί και βόδια, να 'χουν σφάζοντας να τρων και να χορταίνουν.
Κι οι Αργίτες µείναν µέρες δώδεκα στην Κρήτη, τι είχε ασκώσει
 βοριά τρανό θεός αντίµαχος κι είχαν κλειστεί, κι ο αγέρας
να κρατηθούµε ορθοί δεν άφηνε µηδέ στη γης απάνω.
Στις δεκατρείς ο αγέρας έπεσε κι αυτοί πανιά σήκωναν.»
Πολλές ψευτιές δηγόταν κι έλεγε, που σαν αλήθειες µοιάζαν.
Κι εκείνη έχυνε δάκρυα ακούγοντας και φύραινε η θωριά της.
 Πως λιώνει σε βουνά ψηλόκορφα το χιόνι, που ο πονέντης
πρώτα το στοίβαξε, και το 'λιωσε φυσώντας ο σιρόκος,
κι ως λιώνει, τα ποτάµια φούσκωσαν και κατεβάζουν  όµοια
κι εκείνη έχυνε δάκρυα κι έλιωνε το µηλοπρόσωπό της,
κι έκλαιε τον άντρα της, που κάθουνταν µπροστά της, µα ο Οδυσσέας,
 κι αν τη γυναίκα του που δέρνουνταν βαθιά ψυχοπονιόταν,
όµως τα µάτια εκράτει ασάλευτα στα βλέφαρα, απ' ατσάλι
για κέρατο λες κι ήταν, κι έκρυβε µε πονηριά τα δάκρυα.
Κι εκείνη, σύντας πια αποχόρτασε το δάκρυ και το θρήνο,
ξαναδευτέρωσε τα λόγια της κι αυτά του συντυχαίνει:

«Ξένε, η στιγµή θαρρώ πως έφτασε να δοκιµάσω, αλήθεια
τον άντρα µου αν τον καλοσκάµνισες στο αρχοντικό σου µέσα
µε τους ισόθεους τους συντρόφους του, καθώς µου λες: για πες µου
σαν τι λογής ήταν τα ρούχα του που στο κορµί φορούσε;
κι ο ίδιος πως έδειχνε κι οι σύντροφοι, µαζί του που κινούσαν;»
 Γυρνώντας τότε ο πολυµήχανος της µίλησε Oδυσσέας:
«Κυρά µου, να σου πω σα δύσκολο, τόσος καιρός που εδιάβη,
τα που γυρεύεις' κιόλας είκοσι πέρασαν χρόνια, αφόντας
έφυγε εκείνος κείθε κι άφησε τη γη την πατρική µου.
Μα κι έτσι θα σου πω τον άντρα σου στο νου µου πως διανεύει:
 Τον Οδυσσέα το θείο µε κόκκινο, σγουρό µαντί θυµούµαι,
διπλόφαρδο, ψηλά που το 'κλεινε χρυσό το κλειδωτήρι
µε δυο θηλύκια, κι είχε απάνω του στολίδι σκαλισµένο'
σκύλος στα δυο του πόδια παρδαλό κρατούσε λαφοµόσκι,
που όπως το δάγκανε, σπαρτάριζε' κι όλοι θαµάζαν που ήταν
 από χρυσάφι, κι όµως έβλεπες το σκύλο να το πνίγει,
και να ταράζει αυτό τα πόδια του, ζητώντας να γλιτώσει.
θυµούµαι εφόρειε κι ένα λιόφωτο χιτώνα στο κορµί του,
τη γυαλιστή τη φλούδα ως να 'βλεπες από ξερό κροµµύδι'
τόσο αγανός µαθές σου φάνταζε, να λάµπει σαν τον ήλιο.
 Πολλές νοικοκυρές θωρώντας τον τη χάρη του θαµάξαν.
Κάτι άλλο τώρα εγώ θα σου 'λεγα, και συ στο νου σου βαλ 'το:
∆εν ξέρω αν ο Oδυσσέας στο σπίτι του φορούσε τέτοια ρούχα,
για αν κάποιος σύντροφος του τα 'δωκε, µες στο γοργό καράβι
καθώς κινούσε, για και φίλος του' και ποιος δεν αγαπούσε
 τον Οδυσσέα; Πολλοί δε βρέθηκαν Αργίτες να του µοιάζουν!
Χαλκό σπαθί κι εγώ του χάρισα, κι ακροσειραδωµένο
χιτώνα, κι όλικο, διπλόφαρδο µαντί πανώριο, κι έτσι
στο καλοκούβερτο τον ξέβγαλα καράβι τιµηµένα.
Κι ένας µαζί του κράχτης πήγαινε, σα λίγο πιο µεγάλος'
 και να σου πω κι αυτός πως έδειχνε: µε στρογγυλούς τους ώµους,
µελαχροινός, και στο κεφάλι του σγουραίναν τα µα πια του.
Τον κράζαν Ευρυβάτη' ανάµεσα στους συντρόφους του τούτον
ξεχώριζε ο Oδυσσέας, τι ταίριαζε µε τη δικιά του γνώµη.»
Είπε, κι ακόµα πιο της ξάναψε του θρήνου τη λαχτάρα,
 τ' αλάθευτα σηµάδια ως γνώρισε στα λόγια του Οδυσσέα.
Κι όντας εκείνη πια αποχόρτασε το δάκρυ και το θρήνο,
γυρνώντας τέτοια του αποκρίθηκε, του µίλησε και του 'πε:
«Απ' την αρχή κι αν σε συµπόνεσα, µα τώρα πια θα σου 'χω
τιµή κι αγάπη πάντα, ξένε µου, στο αρχοντικό µου µέσα.

Τα ρούχα που 'πες του τα δίπλωσα, πριν του τα δώσω; ατή µου
στην κάµαρα µας, και τους κάρφωσα το κλειδωτήρι απάνω
το στραφτερό, για να το χαίρεται. ∆ε θα τον δώ να γέρνει
ωστόσο εκείνον στο παλάτι του, στη γη την πατρική του!
Άραχλη µοίρα λέω τον έσπρωξε τον Οδυσσέα να φύγει
 στην Κακοτροία την αµελέτητη στο βαθουλό καράβι!»
Γυρνώντας τότε ο πολυµήχανος της µίλησε Oδυσσέας:
«Του αρχοντικού Οδυσσέα συντρόφισσα, κυρά µου τιµηµένη,
πια µη χαλνάς τ' ωραίο σου πρόσωπο, µη λιώνεις την καρδιά σου!
Αλήθεια, δεν παραξενεύουµαι που κλαις για κείνον τόσο'
 τι κι άλλες που 'χασαν τους άντρες τους κι είχαν παιδιά γεννήσει
πλαγιάζοντας µαζί τους, δάρθηκαν, κι ας µη θύµιζαν διόλου
τον Οδυσσέα, που, ως λεν, συνόµοιαζε µε τους θεούς περίσσια.
Όµως παράτα πια τα κλάµατα, τα λόγια µου ν' ακούσεις.
Θα σου µιλήσω αλήθεια, τίποτα δε θέλω να σου κρύψω:
 Πολύς καιρός δεν είναι που άκουσα πως γύρισε ο Oδυσσέας
και βρίσκεται κοντά, στων Θεσπρωτών τη µυριοπλούσια χώρα,
και ζει, και κουβαλά αξετίµητα πολλά µαζί του πλούτη,
γύρα απ' τον κόσµο που τα σύναξε' µα τους πιστούς συντρόφους
και το καράβι του  όλα τα 'χασε στο πέλαο το κρασάτο
 απ' το νησί του Γήλιου φεύγοντας' ο ∆ίας µαζί του οργίστη
κι ο Γήλιος, µου 'λεγαν, που του 'σφαξαν τα βόδια οι σύντροφοί του.
Στην πολυκυµατούσα θάλασσα χάθηκαν όλοι εκείνοι,
κι αυτόν τα κύµατα τον πέταξαν, πιασµένο απ' την καρένα,
στων Φαίακων το νησί, που η φύτρα τους µε των θεών λογιέται.
 Εκείνοι ολόκαρδα ως αθάνατο τον τίµησαν, και πλήθια
του δωκαν δώρα κι αποφάσισαν ατοί τους να τον στείλουν
στον τόπο του άβλαβο' και σίγουρα θα 'χε ο Οδυσσέας διαγείρει
από καιρό, µα συφερότερο στοχάστηκε στο νου του,
σε πλήθος χώρες τριγυρίζοντας να µάσει πρώτα πλούτη'
 τι απ' όλους τους ανθρώπους πιότερο πως να κερδίζει ξέρει, '
κι ούτε θνητός κανένας βρίσκεται να µετρηθεί µαζί του.
Εµένα αυτά µου τα 'πε ο Φείδωνας, των Θεσπρωτών ο ρήγας.
Στον ίδιο εµένα ορκίστη, ως έκανε σπονδή στο αρχοντικό του,
πως είχαν ρίξει κιόλας τ' άρµενο στο κύµα, κι οι σύντροφοι
 πρόσµεναν έτοιµοι, στον τόπο του τον Οδυσσέα να πάνε.
Εµένα µ' έστειλε πρωτύτερα, τι βρέθηκε καράβι
θεσπρωτικό για το πολύσταρο ∆ουλίχι να σαλπάρει.
Ως και τα πλούτη ακόµα µου 'δειξε που 'χε ο Oδυσσέας συνάξει'
γενιές ακέριες δέκα θα 'φταναν να θρέψουν όλα ετούτα'
 τόσο µεγάλο βιος τον πρόσµενε στου ρήγα το παλάτι.
Προσώρας στη ∆ωδώνη, µου 'λεγε, βρισκόταν, για να πάρει
βουλή απ' το ∆ία, το δρυ του ακούγοντας τον ψηλοφουντωµένο,
µετά από τόσα χρόνια που 'λειπε, το πως θα γύρναε πίσω,
κρυφά για φανερά, στα χώµατα της γης της πατρικής του.
 Έχει λοιπόν γλιτώσει, κι έρχεται, κι όπου και να 'ναι φτάνει,
και βρίσκεται κοντά, κι ο τόπος του κι όλοι οι δικοί του άνθρωποι
πια θα τον δουν σε λίγο να 'ρχεται  κι όρκο από πάνω παίρνω:
Μάρτυς µου ο ∆ίας, απ' τους αθάνατους ο πιο τρανός κι ο κάλλιος,
και του Οδυσσέα το τζάκι του άψεγου, που εδέχτη εµέ τον ξένο,
 πως όσα σου ιστορώ απαράλλαχτα θα βγουν µιαν άκρη ως άλλη.
∆ε θα γυρίσει χρόνος και θα δεις τον Οδυσσέα να φτάνει,
σ' αυτού του φεγγαριού τη λίγωση, στην πιάση του καινούργιου.»
Κι η Πηνελόπη τότε η φρόνιµη γυρνάει κι απηλογιέται:
«Αµποτε, ξένε, αυτός ο λόγος σου σωστός να βγει ως την άκρη!
 Θα 'βλεπες τότε την αγάπη µου και πόσα θα χαιρόσουν
δώρα από µένα, να σε βλέπουνε και να σε µακαρίζουν.
Οµως εγώ ψυχανεµίζουµαι τα µέλλουνται να γενούν:
Μήτε ο Oδυσσέας θα στρέψει σπίτι του µήτε και συ κανέναν
για συνεβγάλτη θα 'βρεις, τι έλειψαν πια απ'το παλάτι οι αφέντες,
 σαν που ήταν ο Oδυσσέας  αν έζησε µαθές κι αυτός ποτέ του!
να συνεβγάζει για να δέχεται τους τιµηµένους ξένους.
Μα ελάτε τώρα, βάγιες, πλύντε τον και στρώστε του κλινάρι,
στρώµατα βάλτε, βάλτε λιόφωτα σεντόνια και φλοκάτες,
που να τον έβρει η Αυγή η χρυσόθρονη στα ρούχα ζεσταµένο.
 Και την αυγή, ως χαράξει, λούστε τον κι αλείφτε τον µε µύρο,
κι έπειτα δίπλα στον Τηλέµαχο να κάτσει στο τραπέζι,
στο αρχονταρίκι εντός' κι αλίµονο κανένας από κείνους
αν τον πειράξει µελετώντας του κακό' στο σπίτι τούτο
πια δε θα καταφέρει τίποτα, κι ας βράζει απ' το θυµό του!
 Ξένε, και πως θα καταλάβαινες, αν µέσα στις γυναίκες
τις άλλες έχω αλήθεια ξέχωρα και νου και φρονιµάδα,
αν έτσι σε άφηνα στο σπίτι µου να τρως κακοντυµένος,
λερός κι αφρόντιστος; Στον άνθρωπο γοργά η ζωή διαβαίνει'
κανείς αν είναι ατός του ανέσπλαχνος κι ανέσπλαχνη έχει γνώµη,
 τον καταριέται ο κόσµος, πίσω του πολλά να βρει τυράννια,
όσο 'ναι στη ζωή, κι ως πέθανε, κακά του σέρνει λόγια.
Οµως γι' αυτόν που ατός του είναι άψεγος κι έχει άψεγη τη γνώµη,
του διαλαλούν οι ξένοι τ' όνοµα, κι η δόξα του σκορπιέται
σε όλο τον κόσµο, και µελέτησαν πολλοί την αρχοντιά του.»
 Γυρνώντας τότε ο πολυµήχανος της µίλησε Oδυσσέας:
«Του αρχοντικού Οδυσσέα συντρόφισσα, κυρά µου τιµηµένη,
φλοκάτες και σεντόνια λιόλαµπρα καθόλου δε µ' αρέσουν
απ'τον καιρό που τα χιονόσκεπα της Κρήτης όρη αφήκα
κι έφυγα απάνω στο µακρόκουπο καράβι για τα ξένα.
 Λέω να πλαγιάσω ως τότε, ξάγρυπνες που οι νύχτες µου διάβαιναν
δεν είναι λίγες που 'χω σε άβολο πλαγιάσει ως τώρα στρώµα,
τη θείαν Αυγή την οµορφόθρονη να φτάσει καρτερώντας.
Μηδέ και θέλω, ως λες, ποδόλουτρο στα πόδια µου να κάνουν,
µηδέ καµιά από τις γυναίκες σου το πόδι µου ν' αγγίξει,
 απ' όσες στο παλάτι βρίσκουνται και κάνουν τις δουλειές σου.
Εξόν γριά καµιά κι αν βρίσκεται κοντά σου µυαλωµένη,
γριά πολύ, που νά'χει βάσανα, καθώς εγώ, περάσει'
σ' αυτήν µετά χαράς τα πόδια µου ν' αφήσω να τ' αγγίξει.»
Και τότε η Πηνελόπη η φρόνιµη γυρνάει κι απηλογιέται:
 «Ξένε καλέ, κανείς στο σπίτι µου δεν ήρθε απ' άλλα µέρη
ξένος, που πιο να τον συµπάθησα για την πολλή του γνώση'
τι είναι ό,τι βγάζεις απ' το στόµα σου στοχαστικά και δίκιο,
Έχω στ' αλήθεια µια γερόντισσα µε νου κυβερνηµένο,
αυτή που εβύζαξε κι ανάστησε το δόλιο εκείνο, η πρώτη,
 που σαν τον γέννησε η µητέρα του, τον δέχτηκε στα χέρια'
τούτη, κι ας είναι δίχως δύναµη, τα πόδια θα σου πλύνει.
Μον' έλα τώρα, σήκω, πλύνε τον, Ευρύκλεια µυαλωµένη,
το συνοµήλικο του αφέντη σου. Ποιος ξέρει, κι ο Οδυσσέας
τέτοια µπορεί ποδάρια σήµερα και τέτοια χέρια να 'χει'
 γερνούν τον άνθρωπο τα βάσανα µαθές και πριν της ώρας.»
Αυτά είπε εκείνη, κι η γερόντισσα τα κλάµατα κινούσε,
την όψη µες στα χέρια κρύβοντας, κι αυτά θρηνώντας είπε:
«Αχ, γιε µου, εγώ για σένα η δύστυχη! πιο απ' όλους τους ανθρώπους
το φόβο των θεών κι ας ένιωθες, σ' οχτρεύτη ο ∆ίας αλήθεια!
 Κανείς στο ∆ία τον κεραυνόχαρο δεν έχει κάψει τόσα
παχιά µεριά, βοδιών δεν πρόσφερε τρανές θυσίες κανένας,
καθώς εσύ, και δέουσουν, κάποτε σε γερατιά να φτάσεις
µακαρισµένα και περίλαµπρο το γιο σου ν' αναστήσεις'
και τώρα µόνο εσένα αρνήστηκε του γυρισµού τη µέρα!

Ποιος ξέρει, να του φέρνουνται άσκηµα µπορεί κι εκείνου οι δούλες,
σα φτάνει σε τρανό αρχοντόσπιτο, µακριά στα ξένα κάπου 
καθώς και σένα δα σου φέρθηκαν οι σκύλες τούτες όλες.
Για να ξεφύγεις τα τακρόλογα και την καταλα πια τους,
δε θέλεις να σε πλύνουν κι έσπρωξεν, όχι άθελα µου, εµένα
 η Πηνελόπη τώρα, η φρόνιµη του Ικάριου θυγατέρα.
Και για χατίρι της αφέντρας µου και για δικό σου θέλω
τα πόδια να σου πλύνω' µέσα µου ξεσηκώθηκαν τόσοι
τώρα καηµοί! Μα οµπρός, το λόγο µου ν' ακούσεις θέλω τώρα:
Βασανισµένοι πλήθος έφτασαν στα αρχοντικό µας ξένοι,
 µα λέω πως άλλον δεν αντίκρισα ποτέ µου, του Οδυσσέα
τόσο στα πόδια και στο ανάριµµα και στη φωνή να µοιάζει!»
Γυρνώντας τότε ο πολυµήχανος της µίλησε Oδυσσέας:
«Όσοι µας βλέπουν µε τα µάτια τους, γερόντισσα, µπροστά τους
παρόµοια λόγια λένε' µοιάζουµε πολύ συνάλληλώς µας,
 καθώς και συ το παρατήρησες µονάχη και µας το 'πες.»
Αυτά είπε, κι έφερε η γερόντισσα στραφταλιστό λεβέτι,
που το 'χε πάντα για ποδόλουτρο, και κρύο νερό του χύνει
µέσα πολύ, κι απάνω του έριξε ζεστό' µα από το τζάκι
κάθισε αλάργα εκείνος στρέφοντας στο σκότος το κορµί του'
 φοβήθηκε πως αν τον άγγιζε, µπορούσε το σηµάδι
να καταλάβει, κι έτσι να 'βγαινε το κάθε τι στη φόρα.
Κι εκείνη ζύγωσε και βάλθηκε το ρήγα της να πλένει'
αµέσως το σηµάδι εγνώρισε, που του 'χε αφήσει ο κάπρος
στον Παρνασό, για τον Αυτόλυκο σαν πήγε και τους γιους του,
 τον αντρειανό γονιό της µάνας του, που άλλος κανείς στους όρκους
και στην κλεψιά δεν του παράβγαινε' θεός του το 'χε δώσει,
ο Ερµής, το δώρο αυτό' τι του 'καιγε µεριά από αρνιά και ρίφια
της αρεσκιάς του, του παράστεκε λοιπόν κι αυτός µε αγάπη.
Ό Αυτόλυκος µια µέρα φτάνοντας στην καρπερήν Ιθάκη
 την κόρη του µε γιο νιογέννητο λεχώνα βρήκε' κι ήταν
η Ευρύκλεια τότε που του απίθωσε στα γόνατα τ' αγγόνι,
το δείπνο ως τέλεψε, του µίλησε κι αυτά τα λόγια του 'πε:
«Αυτόλυκε, µονάχος τ' όνοµα να βρεις, για να το δώσεις
στου τέκνου σου το τέκνο' το 'θελες από καρδιάς τ' αγγόνι!»
 Πήρε το λόγο τότε ο Αυτόλυκος κι απηλογήθη κι είπε:
«Γαµπρέ και κόρη, νοµατίστε τον καθώς σας πω το γιο σας'
εδώ που µε θωρείτε, έχω οργιστεί µε πλήθος κόσµο ως τώρα,
κι είναι πολλοί που δυσαρέστησα στη γη, γυναίκες κι άντρες'
για τουτο κι Οδυσσέα το αγόρι σας να πήτε, κι ως µεστώσει

και γίνει παλικάρι, στο τρανό της µάνας του παλάτι
στον Παρνασό ας έρθει' απ' τα πλούτη µου που εκεί φυλάω, θα πάρει
τόσα απ' το χέρι µου, που ολόχαρο θα τον καλοστρατίσω.»
Έτσι ο Oδυσσέας µια µέρα κίνησε, να πάρει τα πανώρια
δώρα που του 'ταξε. Κι ο Αυτόλυκος κι οι γιοί του, σαν τον είδαν,
 ποκαρδιάς το χέρι του 'σφιγγαν και τον καλωσόριζαν.
Κι ήρθε η Αµφιθέα και τον αγκάλιασε, της µάνας του η µητέρα,
και στο κεφάλι τον εφίλησε, στα δυο πανώρια µάτια.
Κι ο Αυτόλυκος αµέσως' πρόσταξε τους δοξασµένους γιους του
το γιόµα να συντάξουν, κι άκουσαν τους ορισµούς του εκείνοι'
 αρσενικό, πενταχρονίτικο να σφάξουν βόδι φέρνουν,
κι αφού το γδάραν, το συγύρισαν και το 'κοψαν πιδέξια,
το λιάνισαν µετά και πέρασαν στις σούβλες τα κοµµάτια'
κι ως στη φωτιά µε τέχνη τα 'ψησαν, χώριζαν τις µερίδες.
Έτσι, ως του ήλιου τα βασιλέµατα καθούµενοι, όλη µέρα,
 τρώγαν και πίναν, κι είχε, ως ταίριαζε, καθείς το µερτικό του.
Κι όντας ο γήλιος πια βασίλεψε και πήραν τα σκοτάδια,
πλάγιασαν έπειτα και φράθηκαν την άγια του ύπνου χάρη.
Κι η Αυγή σα φάνη η πουρνογέννητη και ροδοδαχτυλάτη,
κυνήγι είπαν να βγουν, και τράβηξαν λαγωνικά κι ατοί τους
 οι γιοί του Αυτόλυκου, και πίσω τους ερχόταν ο Οδυσσέας'
στο απόγκρεµο, το δασοφούντωτο του Παρνασού ανεβήκαν
βουνό και φτάσαν στ' ανεµόδαρτα φαράγγια του σε λίγο.
Την ώρα ο γήλιος που πρωτόριχνεν, απ' το βαθύ κινώντας
τον Ωκεανό τον αργοσάλευτο, το φως του στα χωράφια,
 φτάναν σε λόγγο οι κυνηγάρηδες' οι σκύλοι οµπρός τους παίρναν
κι οσµίζουνταν τ' αχνάρια τρέχοντας, κι οι γιοί ξοπίσω έρχονταν
του Αυτόλυκου, κι ο αρχοντογέννητος πλάι στα σκυ πια Oδυσσέας
µαζί τραβούσε, το µακρόισκιωτο κοντάρι του κουνώντας.
Στο λόγγο µέσα κάπρος βρέθηκε να κοίτεται µεγάλος'
 οι άνεµοι οι νοτεροί δεν έφταναν εκεί βαθιά φυσώντας,
µηδέ κι ο Γήλιος µε τις διάφωτες αχτίδες το περνούσε,
µηδέ η βροχή το χώµα ενότιζε' τόσο πυκνός ο λόγγος,
κι ακόµα είχε ένα γύρο αρίφνητα στη γη πεσµένα φύλλα.
Το ποδοβόλι τότε ακούγοντας, που έκαναν κυνηγώντας

οι αγριµολόοι κι οι σκύλοι, χύθηκεν όξω απ' το λόγγο αντίκρυ,
µε σηκωµένη τρίχα, κι έβγαζαν φωτιές τα δυο του µάτια'
µα ως κοντοζύγωσε, κατάττρωτος του ρίχτηκε ο Οδυσσέας
στο δυνατό κρατώντας χέρι του τ' ολόµακρο κοντάρι
ψηλά, να τον χτυπήσει' πρόλαβε, λοξά χιµώντας, όµως
 ο κάπρος και τον βρήκε, κι έσκισε το δόντι του τη σάρκα
πάνω απ' το γόνατο κι ανέβλαβο το γόνατο του αφήκε.
Μα κι ο Oδυσσέας τον κάπρο πέτυχε δεξιά στην πλάτη απάνω,
κι απ' το κοντάρι του το λιόφωτο βγήκε ο χαλκός αντίκρυ.
Μουγκρίζοντας στις σκόνες έπεσε και πέταξε η ψυχή του.
 Τον κάπρο ευτύς οι γιοι του Αυτόλυκου να συγυρίσουν τρέξαν,
και την πληγή του ισόθεου, του άψεγου γνοιάστηκαν Οδυσσέα'
πεδέξια του τη δέσαν, κι έπειτα µε ξόρκι σταµάτησαν
τα µαύρο γαίµα, πριν στου κύρη τους διαγείρουν το παλάτι.
Κι ο Αυτόλυκος µετά τον κοίταξε µαζί, µε τους υγιούς του
 καλά να γιάνει, και περίλαµπρα του δώσαν δώρα, κι έτσι
γοργά χαρούµενοι χαρούµενο τον στέλναν στην Ιθάκη.
Κει πέρα ο κύρης του κι η µάνα του χάρηκαν που τον είδαν,
ωστόσο το σηµάδι βλέποντας καταλεπτώς ρωτούσαν
τι του 'γινε' κι αυτός ιστόρησε µε τη σειρά τα πάντα,
 πως για κυνήγι µε του Αυτόλυκου τους γιους ανέβη απάνω
στον Παρνασό κι εκεί τον λάβωσε µε τ' άσπρο δόντι ο κάπρος.
Τώρα τα χέρια της γερόντισσας του άγγιξαν το σηµάδι,
κι ως ψαχουλεύοντας το γνώρισε, του αµόλησε το πόδι'
κι η γάµπα τρύπησε το χάλκινο λεβέτι, που απ' την άλλη
 βροντώντας έγειρε και χύθηκαν στο χώµα τα νερά του.
Χαρά και πόνος της ξεχείλισαν τα φρένα, της επιάστη
η φωνή η γάργαρη, πληµµύρισαν τα δυο της µάτια δάκρυα,
και το πιγούνι του ακραγγίζοντας στον Οδυσσέα µιλούσε:
«Αχ, ο Oδυσσέας εσύ 'σαι, γιόκα µου! πιο πριν δε σ' είχα νιώσει,
 κι έπρεπε ολάκερο το ρήγα µου να ψαχουλέψω πρώτα!»
Μιλώντας γύρισε τα µάτια της κατά την Πηνελόπη,
για να της γνέψει για τον άντρα της, πως βρίσκεται στο σπίτι'
µα αυτή µπροστά να δει δε δονούνταν κι ουδέ να νιώσει, τι είχε
στρέψει η Παλλάδα σε άλλα πράµατα το νου της' κι ο Oδυσσέας
 τη γριά µε το δεξιό του ψάχνοντας απ' το λαρύγγι πιάνει,
µε τ' άλλο πάνω του την τράβηξε, κοντά του να 'ρθει, κι είπε:
«Κυρούλα, το χαµό µου θέλησες; ∆ε µ' έχεις θρέψει ατή σου
σ' αυτό το στήθος; Τώρα διάγειρα στα είκοσι χρόνια απάνω
µετά από χίλια µύρια βάσανα στη γη την πατρική µου.

Μα αφού µε γνώρισες και το 'βαλε θεός στο νου σου, κράτα
κλειστό το στόµα σου, στο σπίτι µας κανείς να µην το µάθει.
Αλλιώς θα πω ένα λόγο κι άκου τον, τι σίγουρα θα γένει:
Αν τους τρανούς µνηστήρες ο θεός µου δώσει ν' αφανίσω,
δε θα γλιτώσεις, κι ας µε βύζαξες, από το χέρι ετούτο,
 σα θα σκοτώνω στο παλάτι µου τις άλλες µου τις δούλες.»
Κι η Ευρύκλεια τότε του αποκρίθηκε και του 'πε, η µυαλωµένη:
«Ποιος λόγος, γιόκα µου, σου ξέφυγε της δοντωσιάς το φράχτη;
Κατέχεις πόσο αµετασάλευτη κι αλύγιστη η ψυχή µου'
θα κρατηθώ καθώς το σίδερο, καθώς ο στέριος βράχος.
 Κάτι άλλο τώρα εγώ θα σου 'λεγα, και συ στο νου σου βαλ' το:
Αν τους τρανούς µνηστήρες ο θεός σου δώκει ν' αφανίσεις,
θα σου µιλήσω για τις δούλες σου µια µια µες στο παλάτι,
ποιες απόµειναν ακριµάτιστες και ποιες σε ξεψηφούνε.»
Γυρνώντας τότε ο πολυµήχανος της µίλησε Oδυσσέας:
 «Τι θα µου πεις εσύ, κυρούλα µου; ∆εν είναι αυτό δουλειά σου!
Μια µια θα τις γνωρίσω µόνος µου καί θα τις καταλάβω'
µόνο κλειστό το στόµα κράτησε και στους θεούς µπιστέψου.»
Αυτά είπε, κι η γριά την κάµαρα προσδιάβη, για να φέρει
νερό, να πλύνει τα ποδάρια του, µια και το πρώτο εχύθη'
 κι αφού του τα 'πλυνε και τ' άλειψε µε λάδι πλούσια, κείνος
ξανά µε το σκαµνί του εσίµωσε να ζεσταθεί στο τζάκι,
κι είχε το νου του τα κουρέλια του να κρύβουν το σηµάδι.
Το λόγο η Πηνελόπη η φρόνιµη ξανά κινούσε πρώτη:
«Ακόµα κάτι, ξένε, θα' θελα µικρό να σε ρωτήσω'
 της βλογηµένης της ξεκούρασης η ώρα σε λίγο φτάνει
γι' αυτόν που µ' όλα του τα βάσανα σε ύπνο γλυκό απογέρνει'
όµως εµένα ο θεός σε αρίφνητα τυράννια µ' έχει ρίξει'
τις µέρες γόζουµαι και δέρνουµαι, κι άλλη χαρά δέν έχω,
και µόνο τις δουλειές µου γνοιάζουµαι και πιστατώ τις δούλες.
 Μα σαν πλακώσει η νύχτα κι οι άνθρωποι να ξαποστάσουν γέρνουν,
µονάχα εγώ στο στρώµα κοίτουµαι, και την καρδιά µου τρώνε
έγνοιες ακοίµητες, ως µύρουµαι, βαριές, σπαράζοντας τη.
Η κόρη του Πανδάρεου τ' όµορφο τραγούδι πως αρχίζει,
η Αηδόνα η χλωροπράσινη, άνοιξη σα φτάσει, µες στα φύλλα
 των δέντρων τα πυκνά καθούµενη, κι αφήνει τη φωνή της
τη δυνατή ν' απλώσει ολόγυρα, κι όλο σκοπούς αλλάζει,
καί το παιδί της κλαίει τον Ίτυλο, του βασι πια του Ζήθου
το γιο, που από αστοχία της κάποτε τον είχε θανατώσει'
έτσι και µένα ο νους διχόγνωµος µια δω, µια κει µε σέρνει'
 τάχα κοντά στο γιο µου µένοντας τα πάντα ν' αφεντεύω,
το βιος µου, το τρανό άαηλόροφο παλάτι και τις δούλες,
και να ντραπώ την κλίνη του άντρα µου και τις φωνές του κόσµου;
για ν' ακλουθήξω τον τρανότερο, που πιο πολλά θα δώσει
απ' όσους Αχαιούς γυναίκα τους γυρεύουν να µε πάρουν;
 Κι ο γιος µου, πρώτα που ήταν άπλερος, µωρό παιδί, στο σπίτι
του αντρός µου µ' έδενε, δε µ' άφηνε να παντρευτώ, να φύγω,
Μα τώρα πια που µου µεγάλωσε και γίνη παλικάρι,
θέλει να φύγω από το σπίτι µας, στα πατρικά να στρέψω'
το βιος µαθές του κακοφαίνεται που του το τρων οι Αργίτες.
 Μα τώρα τ' όνειρο ξεδιάλυνε που είδα στον ύπνο  γρίκα!
Μες στην αυλή µου χήνες είκοσι το µουσκεµένο στάρι
µου τρώγαν, κι η καρδιά µου εχαίρουνταν που τις θωρούσα' ξάφνου
αϊτός απ' το βουνό κατέβηκε, γιγάντιος, γαντζοµύτης,
και το λαιµό ολονώ τσακίζοντας νεκρές τις ρίχνει χάµου
 σωρό µες στην αυλή, κι υψώθηκε µετά στο θείον αιθέρα.
Κι εγώ βογγούσα µέσα στ' όνειρο, τα κλάµατα µε πνίγαν
κι οι καλοπλέξουδες Αργίτισσες µε ζώσαν, που θρηνούσα
γεµάτη πίκρα για τις χήνες µου, που 'χεν ο αϊτός σκοτώσει.
Κι αυτός γυρνώντας πίσω κάθισε κατακορφής της στέγης,
 και µε λα πια µιλούσε ανθρώπινη και µε παρηγορούσε:
,, Κόρη του Ικάριου του περίλαµπρου, κουράγιο! κι είναι αλήθεια
αυτά που βλέπεις, δεν είναι όνειρο, θα βγουν σωστά σε λίγο.
Ο αϊτός ο που 'δες ήταν ο άντρας σου, κι οι χήνες οι µνηστήρες'
είµαι ο καλός σου, που ξανάγεψα στη γη την πατρική µου
 και σ' όλους τους µνηστήρες θάνατο κακό γοργά θα δώσω.
Αυτά είπε, κι ο γλυκός που µ' έδενε µεµιάς µ' αφήκεν ύπνος,
κι είδα, τα µάτια όπως κυκλόφερα, τις χήνες στην αυλή µου
να τρώνε δίπλα στο σκαφίδι τους, καθώς και πριν, το στάρι.»
Γυρνώντας τότε ο πολυµήχανος της µίλησε Oδυσσέας:
 «Ποιος θα µπορούσε αλήθεια τ' όνειρο, κυρά, να ξεδιαλύνει
αλλιώς γυρνώντας το; το ξήγησε τώρα ο Oδυσσέας ατός του,
πβς θα 'βγει' πια χαµός αεύγατος ζυγώνει τους µνηστήρες
όλους' τη µοίρα και το θάνατο δε θα γλιτώσει ουτ' ένας!»
Κι η Πηνελόπη τότε η φρόνιµη γυρνάει κι απηλογιέται:

«Μωρόλογα και κούφια, ξένε µου, πολλά ειν' απ' τα όνειρά µας'
το κάθε τι µαθές που βλέπουµε δε βγαίνει αλήθεια πάντα.
Τα ονείρατα τ' αγεροφάνταχτα διπλές τις πόρτες έχουν,
τη µια από κέρατο, από φίλντισι την άλλη' κι όσα τύχει
να βγουν περνώντας άπ' το φίλντισι το καλοδουλεµένο,
 µας αναµπαίζουν, λόγια ψεύτικα και κούφια φέρνοντας µας.
Μα όσα απ' τις πόρτες που από κέρατο µαστορεύτηκαν βγαίνουν,
σε όποιον θνητό τα ιδεί ξεδιάλυναν αληθινά σε λίγο.
Ωστόσο εκείθε εµένα τ' ονειρο το φοβερό, φοβούµαι,
δεν ήρθε, που χαρά θα γέµιζε και µένα και το γιο µου.
 Κάτι άλλο τώρα εγώ θα σου 'λεγα, και συ στο νου σου βαλ' το:
Ζυγώνει, να τη, η αυγή η κατάρατη, που απ' του Οδυσσέα το σπίτι
θα µε χωρίσει' το αποφάσισα πια τώρα εγώ, δοκίµι
θα βάλω τα πελέκια, που άλλοτε σαν καραβιού παγίδια
στύλωνε εκείνος, κι ήταν δώδεκα σε µια γραµµή στηµένα,
 κι από µακριά πολύ σαϊτεύοντας τα διαπερνούσεν όλα.
Τέτοιο δοκίµι τώρα µελετώ να βάλω στους µνηστήρες'
όποιος τανύσει απ' όλους εύκολα στα χέρια το δοξάρι,
και τη σαγίτα από τα δώδεκα πελέκια διαπεράσει,
µ' αυτόν µαζί θα πάω, µακραίνοντας από το σπίτι ετούτο,
 που µ' είδε νιόπαντρη, πανέµορφο κι από αγαθά γεµάτο,
και που κι αργότερα, σαν στ' όνειρο, θαρρώ θα το θυµούµαι.»
Γυρνώντας τότε ο πολυµήχανος της µίλησε Oδυσσέας:
«Του αρχοντικού Οδυσσέα συντρόφισσα, κυρά µου τιµηµένη,
πια το δοκίµι στο παλάτι σου ν' αργήσει µην αφήνεις'
 τι πριν το τορνεµένο αγγίξουνε δοξάρι, και την κόρδα
πουν να τανύσουν κι η σαγίτα τους το σίδερο περάσει,
θα 'χει διαγείρει ο πολυµήχανος στο σπίτι του Oδυσσέας.»
Κι η Πηνελόπη τότε η φρόνιµη γυρνάει κι απηλογιέται:
«Ξένε µου, αν ήθελες καθούµενος στην κάµαρα κοντά µου
 να µ' αλαφρώνεις, δε θα σκέπαζε τα βλέφαρα µου ο γύπνος.
Μα ανύπνωτοι οι θνητοί δε γίνεται να µένουν έτσι πάντα'
έχει το κάθε τι την ώρα του' τέτοιος µαθές ο νόµος
που όρισαν στους θνητούς οι αθάνατοι στη γη την καρποδότρα.
Είναι καιρός λογιάζω, ξένε µου, στο ανώι ν' ανέβω απάνω
 και να πλαγιάσω στο κρεβάτι µου τα πολυστέναχτά µου,
το µουσκεµένο από τους θρήνους µου κι από την πρώτη µέρα
στην Κακοτροία την αµελέτητη που κίνησε ο Oδυσσέας.
Εκεί λέω να πλαγιάσω' πλάγιασε και συ στο σπίτι µέσα
στρώνοντας χάµω, ξον αν ήθελες κρεβάτι να σου στήσουν.»
 Σαν είπε αυτά, ν' ανέβει εκίνησε στα λιόφωτα τ' ανώγια,
όχι µονάχη' κι άλλες κίνησαν να παν µαζί της βάγιες.
Κι όπως ανέβη µε τις βάγιες της στο ανώι, για να πλαγιάσει,
τον Οδυσσέα θυµήθη κι έκλαιγε, τον άντρα της, ωσόπου
της έχυσε η Αθηνά η γλαυκόµατη γλυκό στα µάτια γύπνο.
Οµήρου Οδύσσεια  υ
Μετάφραση Ν. Καζαντζάκη  Ι. Κακριδή


Στ' οµπρός χαγιάτι κι ο αρχοντόγεννος επλάγιασε Οδυσσέας'
άργαστο στρώνει βοϊδοτόµαρο στη γη, κι απάνω ρίχνει
πολλές προβιές, από τα που 'σφαζαν αρνιά να φαν οι Αργίτες'
κι ως έγειρε, µια κάπα του 'ριξε στις πλάτες η Ευρυνόµη.
 Εκεί ο Oδυσσέας κοιτόταν άγρυπνος, κι ο νους του των µνηστήρων
το χαλασµό εµελέτα. Κι έβγαιναν απ' το παλάτι οι δούλες
να παν ξανά να ερωτοσµίξουνε µε τους µνηστήρες όξω,
και γελαστές, καταχαρούµενες µιλούσε η µια στην άλλη.
Κι αυτός εντός του να ταράζεται γρικούσε την καρδιά του,
 και πλήθιοι λογισµοί στα φρένα του διάβαιναν  τι να κάνει;
να τρέξει πίσω τους και θάνατο γραµµή να δώσει σ' όλες;
για και ν' αφήσει µε τους άνοµους να σµίξουνε µνηστήρες 
στερνή µαθές φορά κι ολόστερνη; Βαθιά η καρδιά του αλίχτα.
Πως τρέχει η σκύλα γύρω στ' άπλερα µικρά της και γαυγίζει
 θωρώντας άνθρωπο ξενόφερτο, και ν' αρπαχτεί γυρεύει'
όµοια η καρδιά του άλιχτα κι έβραζε για τ' άνοµά τους έργα.
Και τότε χτύπησε το στήθος του και λέει µαλώνοντας τη:
«Καρδιά µου, βάστα! Πόνο βάσταξες ακόµα πιο σκυλίσιο
τη µέρα εκείνη που ο Πολύφηµος στην άγρια µάνητά του
 τους αντρειανούς συντρόφους σου 'τρωγε, και συ βαστούσες, ώσπου
µια πονηριά απ' το σπήλιο σ' έβγαλε, πια το χαµό ως θωρούσες.»
Αυτά της έλεγε αποπαίρνοντας στα στήθη την καρδιά του,
κι αυτή τον άκουσε και βάσταξε, να µην ξεσπάσει η οργή της'
όµως εκείνος στριφογύριζε µια δω, µια κει στο στρώµα.

Πως πάνω σε µεγάλη που άναψε φωτιά πιθώνει κάποιος
κοι πια από ξίγκι κι αίµα ξέχειλη, και τη στριφογυρίζει,
και λαχταράει µιαν ώρα αρχύτερα να του βρεθεί ψηµένη'
όµοια κι εκείνος στριφογύριζε, και λόγιαζε στα φρένα
πως στους µνηστήρες τους ξαδιάντροπους βαρύ θα βάλει χέρι,
 ένας αυτός σε πλήθιους. Άξαφνα την Αθηνά είδε οµπρός του,
κατεβασµένη από τον Όλυµπο, µε είδη θνητής γυναίκας.
Και στάθη πάνω απ' το κεφάλι του κι αυτά τα λόγια του 'πε:
«Εσύ, στον κόσµο ο πιο τρισάµοιρος, για δεν κοιµάσαι πάλι;
Να το το σπίτι σου! Το ταίρι σου, κι αυτό στο σπίτι µέσα,
 κι ο γιος σου τέτοιος που ονειρεύεται κάθε πατέρας να 'χει.»
Γυρνώντας τότε ο πολυµήχανος της µίλησε Oδυσσέας:
«Αλήθεια, όσα, θεά, µολόγησες σωστά και δίκια είναι όλα'
µα ό νους µου αναρωτιέται αδιάκοπα βαθιά στα φρένα τούτο'
πως στους µνηστήρες τους αδιάντροπους βαρύ θα βάλω χέρι,
 ένας εγώ, κι αυτοί στο σπίτι µου παν όλοι µαζεµένοι;
Μιαν έγνοια ακόµα µεγαλύτερη το νου µου βασανίζει'
αν συ κι ο ∆ίας µε διαφεντέψετε και θάνατο τους δώσω,
καταφυγή που θα 'βρω; Θα 'θελα να το καλολογιάσεις.»
Τότε η Αθηνά, η θεά η γλαυκόµατη, του απηλογήθη κι είπε:
 «Άµυαλε εσύ, κι ενού αχαµνότερου τη γνώµη ακούµε φίλου,
που 'ναι θνητός και µες στα φρένα του λειψοί είναι οι στοχασµοί του' κι εγώ είµαι
αθάνατη και στέκουµαι στο πλάι σου νύχτα µέρα
σε κάθε αγώνα σου! Μα ξάστερα θα σου µιλήσω τώρα:
Πενήντα ακόµα κι αν µας έζωναν θνητών ανθρώπων φάρες
 κι άνοιγαν πόλεµο, και θάνατο πάσκιζαν να µας δώσουν,
µια φορά εσύ τα βόδια θ' άρπαζες και τα παχιά τ' αρνιά τους!
Όµως κοιµήσου τώρα, ανύπνωτος ολονυχτίς βαρύ είναι
κανένας να κρατιέται. Γρήγορα θα βγεις απ' τα δεινά σου.»
Είπε, και µόλις ύπνο του 'χυσε στα βλέφαρα, κινούσε
 η αρχόντισσα θεά, στον Όλυµπο για να διαγείρη πίσω.
Κι ο γύπνος, τους αρµούς του λύνοντας, τον πήρε παίρνοντας του
κι όλες τις έγνοιες. Μα η γυναίκα του πεταχτή η µυαλωµένη
την ίδιαν ώρα, και καθούµενη στο µαλακό κρεβάτι
θρηνούσε' τέλος, αφού χόρτασε θρηνώντας η καρδιά της,

των γυναικών το θάµα ευχήθηκε στην Άρτεµη πιο πρώτα:
«Άρτεµη εσύ, θεά τρισέβαστη, κόρη του ∆ία, σαγίτα
να 'ταν πια να 'ριχνες στα στήθη µου, να πάρεις τη ζωή µου
τούτη την ώρα! Για και δρόλαπας να 'ρχόταν να µε ασκώσει
και να µε πάρει, κι από ανήλιαγες οδεύοντας µε στράτες
 στου Ωκεανού του κυκλορέµατου να µ' έριχνε το στόµα!
Πως του Πανδάρεου πήρε ο δρόλαπας µαθές' τις θυγατέρες,
που τους γονιούς τους ως οι αθάνατοι σκότωσαν, αποµείναν
µέσα στο σπίτι τους πεντάρφανες' πήρε η θεά Αφροδίτη
µε το τυρί και µε τ' ολόγλυκο κρασί και µε το µελί
 και τις µεγάλωσε' τους χάρισε κι η Ήρα οµορφιά και γνώση
πιο απ' όλες τις θνητές, κι η Αρτέµιδα κορµί κυπαρισσένιο,
και ξακουστά υφαντά τους έµαθε στον αργαλιό η Παλλάδα.
Μα ως η Αφροδίτη η θεία στον Όλυµπο τον τρίψηλο γυρνούσε,
για να γυρέψει πια το γάµο τους, µια κι είχαν ξεπετάξει,
 από το ∆ία τον κεραυνόχαρο  τι αυτός πάντα ξέρει
τι γράφει η µοίρα στων καθένα µας θνητό και τι δε γράφει 
την ώρα αυτή τις κόρες άρπαξαν οι Ανεµικές, και πήγαν
και τις παράδωκαν στις άσπλαχνες τις Ερινύες, εκείνες
να τις γνοιάζονται πια. Ν' αφάνιζαν όµοια οι θεοί και µένα
 που ζουν στον Όλυµπο! Της Άρτεµης να µ' έβρισκε η σαγίτα,
στην Κάτω Γης να πάω, τη θύµηση κρατώντας του Όδυσσέα,
και κάποιου την καρδιά αχαµνότερου να µη χρειαστεί να φράνω!
Και τόσες πίκρες όµως δύνεται κανείς να τις βαστάξει,
αν κλαίει τη µέρα µόνο αλάγιαστα µε πικραµένα στήθη,
 φτάνει τις νύχτες να τον χαίρεται τον ύπνο: σαν του κλείσει
τούτος τα βλέφαρα, τα ξέχασε καλά, κακά  τα πάντα!
Μα εµένα ακόµα και τα ονείρατα ζαβά ο θεός τα στέλνει'
κάποιος απόψε πάλε δίπλα µου που του 'µοιαζε κοιµόταν,
τέτοιος, ως ήταν σύντας µίσευε µε το στρατό, και µένα
 χαιρόταν η καρδιά, τι τ' όνειρο γι' αλήθεια το θαρρούσα!»
Έτσι µιλούσε, κι η χρυσόθρονη πρόβαλε Αυγή σε λίγο.
Κι ως έκλαιγε, η φωνή της έφτασε, στου αρχοντικού Οδυσσέα
τ' αφτιά, κι ο νους του πήρε δούλευε, θαρρώντας πως εκείνη
τον είχε πια γνωρίσει κι έστεκε στην κεφαλή του απάνω.
 Την κάπα, όπου 'γειρε, διπλώνοντας και τις προβιές, τα ρίχνει
στο αρχονταρίκι σ' ένα κάθισµα, κι όξω απ' την πόρτα βγάζει το βοΐδοτόµαρο, κι
απλώνοντας τα χέρια ευκήθη κι είπε:
«Πατέρα ∆ία, µετά από βάσανα πολλά στεριάς πελάγου
αν ήρθα µε δικό σας θέληµα στη γη µου, ας πει ένα λόγο
 κάποιος απ' όσους τώρα ξύπνησαν σηµαδιακό από µέσα'
µα άπόξω ένα άλλο ακόµα θα 'θελα να δω του ∆ία σηµάδι!»
Είπε, κι ο ∆ίας ο βαθυστόχαστος τον άκουσε που εύκήθη,
κι άπο το διάφωτο τον Όλυµπο του βρόντησε ίδιαν ώρα
ψηλά απ' τα νέφη, κι ο αρχοντόγεννος το χάρηκε Όδυσσέας.
 Φωνή κι από το σπίτι ακούστηκε µαζί  µιανής αλέστρας
κοντά, κει που ήταν οι χερόµυλοι του βασι πια στηµένοι.
Γυναίκες δώδεκα τους δούλευαν κι άλέθανε κριθάρι
και στάρι, να γενούν στα κόκαλα µεδούλι των ανθρώπων.
Οι άλλες γυναίκες πια κοιµόντουσαν, µια κι είχαν άπαλέσει'
 και µια µονάχα ακόµα δούλευε, το η πιο αχαµνή ήταν σκλάβα.
Ξάφνου σταµάτησε και µίλησε, σηµάδι για το ρήγα:
«Πατέρα ∆ία, πού τους αθάνατους και τους θνητούς ορίζεις,
απ' τ' αστεράτα ουράνια βρόντηξες βαριά, και γύρα ουτ' ένα
σύγνεφο βλέπω' κάποιου θα' δωκες σηµάδι δίχως άλλο.
 Τώρα και µένα της βαριόµοιρης για τέλεψε το λόγο:
Πια για στερνή φορά κι δλόστερνη τη µέρα αυτή οι µνηστήρες
τραπέζι να χαρούν, καθούµενοι στο σπίτι του Οδυσσέα!
Αυτοί που µου 'κοψαν τα γόνατα, βαριά ζεµένη ως µ' έχουν
να τους αλέθω αλεύρι, δώσε τους στερνή φορά να φάνε!»
 Αυτά είπε, κι ο Οδυσσέας εχάρηκε το λόγο της ν' ακούσει
και τη βροντή του ∆ία' πια λόγιαζε να γδικιωθεί τους φταίχτες.
Μες στου Οδυσσέα το σπίτι τ' όµορφο µαζεύουνταν οι δούλες
οι άλλες την ώρα τούτη, αδάµαστη φωτιά στη στιά ν' ανάψουν.
Κι ο ισόθεος άντρας, ο Τηλέµαχος, πετάχτη από το στρώµα,
 κι ως ντύθηκε, στον ώµο εκρέµασε το κοφτερό σπαθί του
και µε σαντάλια πόδεσε όµορφα τ' αστραφτερά του πόδια'
τρανό κοντάρι, καλοτρόχιστο παίρνει µετά και φεύγει,
ζητώντας την Ευρύκλεια' φτάνοντας της είπε απ' το κατώφλι:
«Τον ξένο αλήθεια τον γνοιαστήκατε, κυρούλα, µες στο σπίτι,
 να φάει, να κοιµηθεί; για απόµεινε δώ µέσα ξεχασµένος;
Τέτοια είναι, ξέρω, πάντα η µάνα µου, κι <ς είναι µυαλωµένη'
απ' τους ανθρώπους, όπως έτυχε, συχνά τιµάει τον ένα,
τον πιο κακό, και τον καλύτερο καταφρονεί και διώχνει.»
Κι η Ευρύκλεια τότε του αποκρίθηκε' και του 'πε, η µυαλωµένη:
 «Στην άφταιγη µη θέλεις φταίξιµο να ρίξεις τώρα, γιε µου!
Κρασί καθόταν τούτος κι έπινε σαν που 'θελε η καρδιά του,
µα για ψωµί καθώς τον ρώτησε, πως δεν πεινάει της είπε
κι απά στην ώρα που θα λόγιαζε να γείρει, να πλαγιάσει,
εκείνη πρόσταξε τις δούλες της χλινάρι να τον στρώσουν
 µα αυτός, σαν που 'νιώθε κακότυχος και τρισερηµιασµένος,
σε κλίνη απάνω και σκεπάσµατα δεν ήθελε να πέσεί'
άργαστο πήρε βοϊδοτόµαρο κι αρνοπροβιές και πήγε
να γείρει στην αυλή' του ρίξαµε και µεις µια κάπα απάνω.»
Έτσι µιλούσε, κι ο Τηλέµαχος το αρχονταρίκι αφήκε
 κρατώντας το κοντάρι' πίσω του γοργοί δυο σκύλοι ακλούθουν
και κίνησε να πάει στη µάζωξη, στους αντριανούς Αργίτες.
Τις άλλες δούλες τότε πρόσταξε των γυναικών το θάµα,
η Ευρύκλεια, που 'χε τον Πεισήνορα παππού, τον Ώπα κύρη:
«Οµπρός, τα χέρια σας κουνάτε τα, την κάµαρα σαρώστε,
 ραντίστε τη, τα καλοκάµωτα θρονιά σκεπάσετέ τα
µε τα χα πια τ' αλικοπόρφυρα' καί σεις µε τα σφουγγάρια
σκουπίστε τα τραπέζια' πλύσιµο και τα κροντήρια θέλουν
κι οι κούπες οι όµορφες, οι δίγουβες' κι άλλες στη βρύση σύρτε
νερό να φέρετε, και γρήγορα µε τα σταµνιά γυρνάτε.
 Σε λίγο λέω θα ιδούµε να 'ρχουνται στο σπίτι εδώ οι µνηστήρεςπουρνό πουρνό θα 'ρθούν, τι σήµερα γιορτή τρανή έχουν όλοι.
Είπε, κι αυτές, γρικώντας, πρόθυµα στη γνώµη της συγκλίναν
«είκοσι τρέξαν στη µαυρόνερη για να γεµίσουν βρύση,
κι οι άλλες πιδέξια πήραν δούλευαν εκεί στο σπίτι µέσα.
 Ήρθαν µετά και τα παιδόπουλα των Αχαιών, και ξύλα
µε µαστοριά να σκίζουν Έπιασαν, γυρίζαν κι οι γυναίκες
από τη βρύση' και κατόπι τους µε τρεις θρεµµένους χοίρους
o θείος χοιροβοσκός κατέβηκε, τους πιο καλύτερους του,
και στον αυλόγυρο τον όµορφο τους άφησε να βόσκουν
 µετά γυρνώντας γλυκοµίλησε στον Οδυσσέα και του 'πε:
«Οι Αργίτες, ξένε, τώρα πιότερο σε γνοιάζουνται; για πες µου!
για, όπως και πρώτα, καταφρόνεση σου δείχνουν στο παλάτι;»
Γυρνώντας τότε ο πολυµήχανος του µίλησε Oδυσσέας:
«Απ' τους θεούς να το 'βρουν, άµποτε µια µέρα να πλερώσουν

την ανοµία τους, Εύµαιε, τ' άδικα, κακά που κλώθουν έργα
σε ξένο σπίτι µπαινοβγαίνοντας' στα πια ντροπή δεν έχουν!»
Τέτοια σταύρωναν συνάλληλος τους εκείνοι λόγια τότε.
Σε λίγο, κι ο Μελάνθιος σίµωσε µε δυο βοσκούς µαζί του,
ο γιδολάτης, απ' τις µάντρες του τις πιο παχιές του γίδες
 λαλώντας, οι µνηστήρες να 'χουνε στο γιόµα τους να τρώνε.
Κι αφού τις έδεσε στο αχόλαλο µπροστά χαγιάτι, ατός του
στον Οδυσσέα γυρνώντας µίλησε µε λόγια αγκιδωµένα:
«Και πάλε φόρτωµα θα σ' έχουµε να τριγυρίζεις, ξένε,
µέσα στο σπίτι διακονεύοντας; γιατί δεν παίρνεις πόδι;
 Το δίχως άλλο δε χωρίζουµε, θαρρώ, χωρίς τους γρόθους
ο ένας του άλλου να δοκιµάσουµε' σωστός δεν είναι ο τρόπος
που ζητιανεύεις' κι άλλα βρίσκουνται των Αχαιών τραπέζια!»
Αυτά είπε, µα ο Oδυσσέας ο φρόνιµος δεν του αποκρίθη,
µόνο την κεφαλή του εκίνησε άλαλος, κακά στο νου λογιώντας.
 Σε λίγο κι ο Φιλοίτιος έφτασε, στους δούλους µέσα ο πρώτος,
γίδες παχιές και στέρφα φέρνοντας γελάδα στους µνηστήρες.
Απ' τη στεριά οι περαµατάρηδες τους είχαν φέρει αντίκρυ,
που συνεβγάζουν όποιον άνθρωπο στο πέραµα τους φτάσει.
Τα ζωντανά µπροστά στο αχόλαλο καλόδεσε χαγιάτι,
 κι αυτός τον Εύµαιο κοντοζύγωσε και τον ρωτούσε κι είπε:
«Ποιος να 'ναι τάχα ο ξένος που 'φτασε, χοιροβοσκέ,
ο καινούργιος στο σπίτι µας εδώ; Ποια πέτεται δικολογιά πως έχει;
Η γης η πατρική κι η φύτρα του που βρίσκουνται στον κόσµο;
Ο δύστυχος! Με τέτοιο ανάριµµα ρηγάρχης πρέπει να 'ναι.
 Ο άνθρωπος όµως που παράδειρε, και βασιλιάς αν είναι,
καηµούς σαν του 'κλωσαν οι αθάνατοι, στις ξενιτιές ρηµάζει!»
Αυτά είπε, και τον καλωσόρισε µε το δεξιό του χέρι
σιµώνοντας τον, κι ανεµάρπαστα κινούσε λόγια οµπρός του:
«Γεια σου, πατέρα ξένε, κι άµποτε να καλοριζικέψεις
 στα χρόνια που θα 'ρθούν, τι βάσανα πολλά σε δέρνουν τώρα.
Πατέρα ∆ία, θεός πιο αλύπητος άλλος κανείς δεν είναι!
Καν τους ανθρώπους δε σπλαχνίζεσαι που σέρνουν από σένα,
µόνο τους ρίχνεις σ' άγρια βάσανα και σε βαριά τυράννια.
Ίδρωτας µ' έκοψε θωρώντας τον, µου δάκρυσαν τα µάτια,

τον Οδυσσέα καθώς µου θύµισε' κι εκείνος λέω παρόµοια
κουρέλια θα 'χει παραδέρνοντας στης γης τα πλάτη ολούθε,
αν είναι στη ζωή και χαίρεται του ήλιου το φως ακόµα.
Μα αν ο Oδυσσέας ο άψεγος πέθανε κι είναι στον Άδη κάτω,
αλί σε µένα που τον έχασα! τι αυτός µικρόν ακόµα
 να πιστατώ στα βόδια µ' έβαλε, στη γη των Κεφαλλήνων.
Τώρα οι γελάδες του πια χίλιασαν  σα στάχια' να βγοδώνουν
τα φαρδιοκούτελα γελάδια του κανείς δεν είδα τόσο.
Μα άνθρωποι ξένοι µε προστάζουνε να τους τα φέρνω, να 'χουν
να τρων αυτοί, και µες στο σπίτι του το γιο του δεν ψηφάνε,
 και δίχως των θεών την όργητα να τρέµουν, λογαριάζουν
να µοιραστούν το βιος του ρήγα µου, που χρόνια' στα ξένα.
Και µένα ο νους γυρίζει αδιάκοπα και κυκλοφέρνει πάντα
στη σκέψη αυτή: µε τις γελάδες µου να φύγω γ' άλλους τόπους,
σε ανθρώπους ξένους; τέτοιο φέρσιµο κακό 'ναι, τι έχει µείνει
 ξοπίσω ο γιος του, µα χειρότερο εδώ πέρα να κρατιέµαι
και για γελάδια που άλλοι χαίρουνται να τυραννιέµαι τόσο.
Από καιρό φευγάτος θα 'µουνα, να βρω κι εγώ αποκούµπι
σε κάποιον άλλο ρήγα πέρφανο, τι αυτά πια δε βαστιούνται
µα συλλογιέµαι αυτόν τον άµοιρο, µπας και φάνε από κάπου
 και διασκορπίσει απ' το παλάτι του τους αντριανούς µνηστήρες.»
Γυρνώντας τότε ο πολυµήχανος του µίλησε Oδυσσέας:
«Από αχαµνή γενιά κι ανέµυαλος δε φαίνεσαι, βουκόλα
το βλέπω τώρα και µονάχος µου πως είσαι µυαλωµένος.
Μα άκου τα λόγια µου, που απάνω τους όρκο τρανό θα δώσω:
 Πρώτος ο ∆ίας ας είναι µάρτυρας και της φιλίας η τάβλα
και του Οδυσσέα το τζάκι του άψεγου, που εδέχτει εµέ τον ξένο΄
τον Οδυσσέα θα ιδείς στο σπίτι του, πριν φύγεις, να διαγέρνει,
και τους µνηστήρες µε τα µάτια σου, σα θέλεις, θ' αντικρίσεις
µες στο παλάτι να σκοτώνουνται, που τώρα το αφεντεύουν.»
 Κι ο αγελαδάρης τότε µίλησε και του αποκρίθη κι είπε:
«Ξένε, σωστό το λόγο σου άµποτε να βγάλη ο γιος του Κρόνου'
τη δύναµη µου τότε θα 'βλεπες και πως µε ακούν τα χέρια!»
Παρόµοια κι ο Εύµαιος τους αθάνατους ανακαλιόταν όλους,
το γνωστικό Οδυσσέα στο σπίτι του να ιδεί να φτάνει τέλος.
 Έτσι µιλούσαν συναλλήλως τους εκείνοι, κι ίδιαν ώρα
το φόνο έκλωθαν του Τηλέµαχου και το χαµό οι µνηστήρες.
Ξάφνου σηµάδι απ' όρνιο πρόβαλεν απ' το ζερβί τους χέρι,
αιτός αψηλοπέτης, που 'σφιγγε στα νύχια περιστέρα.
Το λόγο πήρε τότε ο Αµφίνοµος αναµεσό τους κι είπε:

«Φίλοι µου, αυτό στο νου που βάλαµε καλό δεν παίρνει δρόµο,
λέω του Τηλέµαχου το θάνατο' καιρός να φάµε ωστόσο!»
Αυτά είπε ο Αµφίνοµος, και σύγκλιναν στα λόγια του οι µνηστήρες'
κι ως στου Οδυσσέα του αρχοντογέννητου το σπίτι µέσα µπήκαν
κι άφηκαν πάνω στα καθίσµατα τις χλαίνες που φορούσαν,
 πήραν τρανά κριάρια κι έσφαζαν, καλοθρεµµένες γίδες,
χοίρους παχιούς και µια που διάλεξαν γελάδα απ' το κοπάδι.
Τα σπλάχνα έψησαν, κι ως τα µοίρασαν, συγκέρνααν το κρασί τους
µες στα κροντήρια, κι ο Εύµαιος µοίραζε τις κούπες σ'έναν έναν
ψωµί ο Φιλοίτιος τους διαµοίρασε, στους δούλους µέσα ο πρώτος,
 µες σε όµορφα πανέρια' το κρασί το κέρνα ο Μελανθέας.
Κι αυτοί στα ετοιµασµένα αντίκρυ τους φαγιά τα χέρια άπλωσαν.
Τότε ο Τηλέµαχος επίτηδες τον Οδυσσέα καθίζει
πλάι στο κατώφλι, στου καλόχτιστου το βάθος αντρωνίτη,
µπρος του άβολο σκαµνί πιθώνοντας κι ένα µικρό τραπέζι'
 και µια µερίδα σπλάχνα του 'βαλε, και σε χρυσό ποτήρι,
να 'χει να πιει, κρασί του κέρασε, κι αυτά τα λόγια του 'πε:
«Με όλους τους άλλους τώρα κάθισε και το κρασί σου πίνε,
κι απ' των µνηστήρων τα πειράγµατα κι από τα χέρια ατός µου
θα σε φυλάξω εγώ' βρισκόµαστε µες στου Οδυσσέα το σπίτι,
 που θα γενεί δικό µου κάποτε  δεν είναι όλου του κόσµου!
Και σεις, µνηστήρες, και τα χέρια σας κρατάτε και το στόµα,
να µην ξεσπάσουν ξάφνου τίποτα µαλώµατα κι αµάχες!»
Αυτά είπε, κι όλοι τους εδάγκασαν τα χείλια σαστισµένοι
απ' το κουράγιο του Τηλέµαχου, που µίλησε έτσι αντρίκια.
 Κι ο γιος του Ευπείθη, ο Αντίνοος, γύρισε κι αναµεσό τους είπε:
«Βαρύς ο λόγος του Τηλέµαχου, µα ας τον δεχτούµε, Αργίτες,
αν κι είναι αλήθεια πως ξεστόµισε για µας φοβέρες άγριες.
Του Κρόνου ο γιος, ο ∆ίας, δεν άφησε, τι αλλιώς στο σπίτι τούτο
θά 'χαµε κλείσει πια το στόµα του, και δυνατά ας φωνάζει.»
 Αυτά είπε ο Αντίνοος, µα ο Τηλέµαχος τα λόγια του αψηφούσε.
Μες απ' την πόλη οι κράχτες έφερναν ωστόσο πλήθος βόδια
για τη θυσία, κι οι µακροµάλληδες µαζώνουνταν Αργίτες
στου µακροσαγιτάρη Απόλλωνα το δάσος το ισκιωµένο.
Κι αυτοί τ' απανωψάχνια ως έψησαν κι απ' τη φωτιά τα σύραν,

τα κόψαν µερτικά και κάθισαν σε αρχοντικό τραπέζι.
Και του Οδυσσέα µερίδα του 'βαλαν οι τραπεζάροι, τόση
όσο κι αυτή που κι οι ίδιοι θα 'παιρναν, τι του Οδυσσέα το τέκνο
του αρχοντογέννητου, ο Τηλέµαχος, τέτοια είχε δώσει διάτα.
Ωστόσο κι η Αθηνά δεν άφηνε τους πέρφανους µνηστήρες
 να πάψουν τ' άνοµα φερσίµατα, για να ριζώσει η πίκρα
µαθές ακόµα πιο βαθύτερα στα στήθη του Οδυσσέα.
Μες στους µνηστήρες κάποιος βρίσκουνταν, ψυχή ανοµία γεµάτη,
τον λέγαν Χτήσιππο' το σπίτι του µακριά, στη Σάµη, το 'χε
και ζούσε εκεί, µα είχε τα θάρρη του στ' αρίφνητά του πλούτη,
 και του Οδυσσέα, µακριά που χρόνιζε, ζητούσε τη γυναίκα.
Τούτος λοιπόν στους παραδιάντροττους µνηστήρες πηρε κι είπε:
«Έχω να πω ένα λόγο, πέρφανοι µνηστήρες, αγρικάτε!
Απ' ώρα ο ξένος τη µερίδα του την πήρε, µε τους άλλους
ίδια, ως του πρέπει. Θα 'ταν άδικο κι αταίριαστο, όσοι φτάνουν
 ξένοι στο σπίτι του Τηλέµαχου να βγαίνουν ζηµιωµένοι.
Κι εγώ όµως τώρα κάτι θα 'θελα να τον φιλέψω, να' χει
κι αυτός να δώκει της λουτράρισσας για κι άλλου αρχοντοµοίρι,
απ' όσους σκλάβους τώρα βρίσκουνται µες στου Οδυσσέα το σπίτι.»
Είπε, κι απ' το πανέρι κόκαλο ποδιού βοδίσίου αρπώντας
 µε βαρύ χέρι του το πέταξε µα εκείνος το ΄κεφάλι
λίγο αναµέρισε και ξέφυγε, µε πίκρα στο θυµό του
αχνογελώντας' κι όπως χτύπησε στο στέριο τοίχο απάνω
το κόκαλο, βαριά ο Τηλέµαχος το Χτήσιππο αποπήρε!
«Έχεις αλήθεια τύχη, Χτήσιππε, και βγήκε σε καλό σου'
 τον ξένο δεν τον βρήκες' ξέφυγε µονάχος τη ριξιά σου'
αλλιώς θα σ' έβρισκα κατάκορµα µε σουβλερό κοντάρι,
κι αν τις για γάµο τώρα ο κύρης σου το ξόδι σου εδώ πέρα
θα σύνταζε' γι' αυτό µην κάνετε ντροπές στο αρχοντικό µου!
Τώρα κι εγώ νογώ στα φρένα µου, και το καλό να κρίνω
 και το κακό κατέχω' ανέµυαλος, ως πρώτα, πια δέν είµαι.
Κι όµως βαστούµε τούτο βλέποντας, να σφάζουνται τ' αρνιά µας
κι οι γίδες, το κρασί να πίνεται, καί το ψωµί µας όλο
να τρώγεται' βαρύ ένας άνθρωπος πολλούς ν' ανακρατήσει'
Μα ελάτε, αφήστε πια τις όχτρητες κι άλλες ζηµιές δέ θέλω.
 Μα αν λέτε θάνατο να δώσετε µε το χαλκό σε µένα,
το προτιµώ κι εγώ! Καλύτερα χίλιες φορές να λείψω παρά
ανοµίες µπροστά µου αδιάκοπα να βλέπω, δίχως τέλος 
να κακοφέρνουνται στους ξένους µου, τις σκλάβες µου γυναίκες
εδώ κι εκεί να σέρνουν άπρεπα µες στ' όµορφο παλάτι.»
 Έτσι µιλούσε, κι όλοι απόµειναν και δεν έβγαναν άχνα,
και µόνο ο Αγέλαος, του ∆αµάστορα σε λίγο ο γιος τους είπε:
« ∆ίκιος αν στάθη ο λόγος που άκουσε, πρεπό δεν είναι, φίλοι,
κανείς ν' ανάβει και πικρόχολα ν' αντιµιλά στον άλλο.
Τον ξένο πια µην τον παιδεύετε µηδέ τους άλλους σκλάβους,
 που στου Οδυσσέα του ισόθεου βρίσκουνται το σπίτι µέσα τώρα.
Μόνο ένα λόγο στον Τηλέµαχο και στη µητέρα του έχω
να πω καλό' µπορεί, αν τον άκουγαν, να βγει της αρεσκιάς τους'
όσον καιρό η καρδιά στα στήθη σας κρατούσε ακόµα ελπίδα
το γνωστικό Οδυσσέα στο σπίτι του να δείτε να διαγέρνει,
 κανείς δε θύµωνε, αν προσµένατε και τους µνηστήρες όλους
στο σπίτι µέσα ανακρατούσατε' για σας αλήθεια κάλλιο
να 'χε ο Oδυσσέας έρθει στο σπίτι του γυρνώντας απ' τα ξένα.
Μα τώρα πια ξεφανερώθηκε πως δε διαγέρνει πίσω.
Τράβα λοιπόν και δίπλα κάθισε στη µάνα σου και πες της
 να πάρει αυτόν που θα 'ναι ο κάλλιος µας και πιο πολλά θα δώκει'
για να µπορείς και συ να χαίρεσαι τα πατρικά αγαθά σου,
να τρως, να πίνεις, κι άλλου η µάνα σου να γνοιάζεται το σπίτι.»
Κι ο φρόνιµος γυρνάει Τηλέµαχος κι απηλογιά του δίνει:
«Αγέλαε, µη! Στο ∆ία τ' ορκίζουµαι, στα πάθη του γονιού µου,
 που παραδέρνει για σκοτώθηκε µακριά απ' τη γη του κάπου:
δε βάζω εµπόδιο εγώ στης µάνας µου το γάµο, µον' τη σπρώχνω
να παντρευτεί όποιον θέλει, κι άµετρα δίνω από πάνω δώρα.
Μα να τη διώξω, από το σπίτι µας να φύγει αθέλητα της,
το 'χω ντροπή' µη δώσεις άδικο να κάµω τέτοιο, θέ µου!»
 Είπε ο Τηλέµαχος, και σήκωσε τότε η Αθηνά Παλλάδα
µες στους µνηστήρες γέλιο ακράτητο και θόλωσε το νου τους.
Λες κι ήταν ξένα τα σαγόνια τους που πήραν να γελούνε'
αίµα το κρέας που έτρωγαν στάλαζε, και πληµµύρισαν δάκρυα
τα δυο τους µάτια, και τούς έρχουνταν σε θρήνους να ξεσπάσουν.
 Το λόγο πήρε ο Θεοκλύµενος ο θεοδιωµατάρής:
«Σαν τι κακό σας δέρνει, δύστυχοι, κι έχουν ζωστεί µε νύχτα
και οι κεφαλές σας και τα πρόσωπα και χαµηλά τα γόνα;
κι άναψε σύθρηνο, και γέµισαν τα µάγουλά σας δάκρυα,
και ραντισµένοι οι τοίχοι µ' αίµατα και τα ώρια µεσοδόκια'
 ίσκιους πληµµύρισε κι η αυλόπορτα, κι η αυλή πληµµύρισε ίσκιους,
που ξεκινούν στα µαύρα Τρίσκοτα να κατεβούν, κι ο γήλιος
από τα ουράνια εχάθη, κι άπλωσε βαριά καταχνιά ολούθε!»
Αυτά είπε, και µαζί του γέλασαν µε την καρδιά τους όλοι'
κι ο Ευρύµαχος, ο γιος του Πόλυβου, το λόγο πήρε κι είπε:
 «Χαµένα τα 'χει ο ξένος, που 'φτασε χτες το πρωί απ' αλλούθε.
Για συνεβγάλτε τον οι νιούτσικοι, να φύγει και να τρέξει
στην αγορά, µια και του φάνηκεν εδώ πως είναι νύχτα!»
Και του αποκρίθη ο Θεοκλύµενος ο θεοδιωµατάρης:
«∆ε σου ζητώ κανένα, Ευρύµαχε, για να µε συνεβγάλει!
 Έχω τ' αφτιά µου και τα µάτια µου, κι έχω τα δυο µου πόδια,
κι έχω και νου γερό στα στήθη µου, που όλα σωστά τα κρίνει.
Με αυτά θα φύγω' βλέπω πάνω σας τη συφορά να φτάνει.
Να φύγει απ' το κακό δε δύνεται και να γλιτώσει ουτ' ένας
µνηστήρας  σεις που δε λογιάζετε κανέναν µες στο σπίτι
 του ισόθεου του Οδυσσέα και σε άνοµα δουλεύει ο νους σας έργα!»
Αυτά σαν είπε, απ' το καλόχτιστο γοργά παλάτι εβγήκε,
κι ήρθε στου Πείραιου, που τον δέχτηκε µε αγάπη. Κι οι µνηστήρες
ο ένας τον άλλο τότε κοίταξαν και ν' αναµπαίζουν πήραν
όλοι τους ξένους του Τηλέµαχου, να τον αγκυλοχέψουν
 κι έτσι φώναζαν απ' τους νιούτσικους τους φαντασµένους κάποιοι:
«Ξένους χειρότερους, Τηλέµαχε, κανείς δεν πέτυχε άλλος!
Για ιδές και τούτον τον κατάλερο, που τριγυρνάει τον κόσµο
και µόνο τρώει και πίνει αχόρταγα, κι από δουλιές δεν ξέρει
κι ουδέ από µάχες' ανωφέλευτος τη γη βαραίνει µόνο!
 Κι ο άλλος  τον είδες που σηκώθηκε το µάντη να µας κάνει!
Μα αν να µε ακούσεις θες  και θα 'σουνα πολύ πιο κερδεµένος 
τους ξένους τούτους σε πολύσκαρµο να ρίξουµε Καράβι,
στους Σικελούς να τους πουλήσουµε, και δε θα βγεις χαµένος!»
Τέτοια οι µνηστήρες λόγια του 'λεγαν, µα εκείνος τ' αψηφούσε'
 βουβός κοιτούσε τον πατέρα του και πρόσµενε την ώρα
που στους µνηστήρες τους αδιάντροπους θα' βαζε εκείνος χέρι.
Η Πηνελόττη ωστόσο, η φρόνιµη του Ικάριου θυγατέρα,
στο αρχονταρίκι αντίκρυ πάγκαλο θρονί είχε πεί να στήσουν,
κι εκεί καθούµενη αφουγκράζουνταν του κάθε αντρός τα λόγια.
 Όλοι µε γέλια τότε σύνταζαν το γιόµα, κι η ψυχή τους
είχε ό,τι νόστιµο λαχτάριζε, τι τα σφαχτά ήταν πλήθια.
Μα δείπνο πιο άχαρο δε στάθηκε και πιο πικρό τραπέζι
καθώς αυτό που θα τους έστρωνε τώρα κοντά η Παλλάδα
κι ο άφοβος άντρας όµως το άδικο το 'χαν εκείνοι αρχίσει.
Οµήρου Οδύσσεια  φ
Μετάφραση Ν. Καζαντζάκη  Ι. Κακριδή


Τότε η Αθηνά, η θεά η γλαυκόµατη, στην Πηνελόπη ξάφνου
έδωκε φώτιση, στη φρόνιµη του Ικάριου θυγατέρα,
το τόξο και τα σταχτοσίδερα πελέκια στους µνηστήρες
δοκίµι να τα βάλει κι αφορµή µαζί του χαλασµού τους
 µες στου Οδυσσέα το σπίτι. Ανέβηκε λοιπόν του παλατιού της
τη σκάλα την ψηλή, καλόστροφο κι οµορφοκαµωµένο,
µε φιλντισένιο το χερόλαβο, χαλκό κλειδί κρατώντας
στο χέρι, αντάµα µε τις βάγιες της να πάει στην κάµαρα της
την πιο ακρινή, κει µέσα που 'κρυβε τους θησαυρούς του ο ρήγας,
 χρυσάφι και χαλκό και σίδερο µε κόπο δουλεµένα.
∆οξάρι λυγιστό του βρίσκουνταν εκεί και σαϊτολόγος,
που 'κλεινε πλήθος πολυστέναχτες σαγίτες' τα 'χε πάρει
δώρο από φίλο, το θεόµορφο τον Ίφιτο, του Ευρύτου
το γιο, πα πια στη Λακεδαίµονα σαν έτυχε να σµίξουν.
 Κάποτε οι δυο τους ανταµώθηκαν στη Μεσσηνία, στο σπίτι
του Ορτίλοχου του λιονταρόκαρδου' τι του Οδυσσέα χρωστούσε
όλη η κοινότη, κι έτσι κίνησε το χρέος να πάρει πίσω.
Είχαν Μεσσήνιοι αρπάξει πρόβατα τρακόσια απ' την Ιθάκη
µε τους βοσκούς και στα πολύσκαρµα καράβια τους φορτώσει.
 Γι' αυτό ο Οδυσσέας µακροταξίδεψε, κι ήταν µικρός ακόµα,
αποκρισάρης, απ' τον κύρη του σταλτός και τους γερόντους.
Ο Ίφιτος πάλε τι χαµένες του να βρει φοράδες πήγε,
που δώδεκα µικρά του βύζαιναν βασταγερά µουλάρια.
Σε λίγο θα 'βρισκε το θάνατο και το χαµό από τούτες,
 στον καρτερόψυχο σα θα 'φτανεν υγιό του ∆ία, τον άγριο
τον Ηρακλή, που κάτεχε άνοµες δουλειές πολλές να κάνει,
κι έδωσε θάνατο στον ξένο του µες στο δικό του σπίτι,
ο ανόσιος! Των θεών την όργητα και το ψωµί που έφαγαν
µαζί στην τάβλα του δεν ντράπηκε, µον' σκότωσε τον ίδιο
 και κράτησε τις ατσαλόνυχες φοράδες για δικές του.
Αυτές ζητούσε, κι ως αντάµωσε τον Οδυσσέα, το τόξο
του τρανού κύρη του του χάρισε, που εκείνος το 'χε αφήσει
µες στο παλάτι του πεθαίνοντας στο γιο του. Κι ο Οδυσσέας
βαρύ κοντάρι του αντιχάρισε κι ένα σπαθί, για να 'ναι
 θεµέλιο µιας φίλιας αµάλαγης. Μα η γνωριµία της τάβλας
τους έλειψε' πιο πριν τον σκότωσε µαθές ο γιος του ∆ία
του Ευρύτου τον υγιό, τον Ίφιτο το θεοδιωµατάρη,
που το δοξάρι τότε χάρισε στο θεϊκό Οδυσσέα.
Κι αυτός, σαν έφευγε σε πόλεµο στα µαύρα πλοία, µαζί του
 δεν το 'παιρνε' του φίλου το άφηνε να µένει θυµητάρι
στο αρχοντικό του' στο βασίλειο του µονάχα το φορούσε.
Σ' αυτήν την κάµαρα σαν έφτασε των γυναικών το θάµα,
το δρύινο πάτησε κατώφλι της, που µαραγκός τους το 'χε
ξύσει καλά µε το σκεπάρνι του και γνοιαστικά σταφνίσει,
 και παραστάτες πάνω στήριξε και στραφταλούσες πόρτες.
Κι εκείνη το λουρί ξελάσκαρε γοργά από το κοράκι,
και το κλειδί στην τρύπα χώνοντας ίσια να πάει το σπρώχνει,
κι αναµεράει τους συρτές' θα 'λεγες πως ταύρος σε λιβάδι
είχε µουγκρίσει' τέτοιο ανάδωκαν βαρύν αχό οι πανώριες
 οι πόρτες στου κλειδιού το σπρώξιµο για µια στιγµή, κι άνοιξαν.
Κι εκείνη στο πατάρι ανέβηκε, που πάνω του πατούσαν
γραµµή οι κασέλες µε τα ρούχα της τα µοσκοβολισµένα.
Εκείθε απλώνοντας ξεκρέµασε το τόξο απ' το παλούκι
µαζί µε το λαµπρά θηκάρι του, που το 'ντυνε ένα γύρο'
 κι ως κάτω κάθισε, τα απίθωσε στα γόνατα, και πήρε
να κλαίει πικρά, ξεθηκαρώνοντας του ρήγα το δοξάρι.
Μα όντας εκείνη πια αποχόρτασε το θρήνο και το δάκρυ,
να πάει στο αρχονταρίκι εκίνησε, στους αντρειανούς µνηστήρες,
το λυγιστό δοξάρι σφίγγοντας και το σαγιτολόγο,
 που 'κλεινε µέσα πολυστέναχτες αρίφνητες σαγίτες.
Μαζί της πήγαιναν κι οι βάγιες της µε την κασέλα,
που 'χε µέσα πολύ χαλκό και σίδερο  του ρήγα τα πελέκια.
Και τους µνηστήρες σαν αντίκρισε των γυναικών το θάµα,
σε µια κολόνα δίπλα εστάθηκε της στέριας στέγης,
 κι είχε κρυµµένα ολόγυρα τα µάγουλα µε στραφτερή µαντίλα'
κι οι µπιστεµένες βάγιες πήρανε δεξοζερβά της θέση.
Και τότε στους µνηστήρες γύρισε κι αυτά µιλούσε κι είπε:
«Για ακουστέ µου, µνηστήρες πέρφανοι, που πέφτοντας σε τούτο
το σπίτι απάνω τρώτε αδιάκοπα και πίνετε, τι λείπει
 από καιρό πολύν ο αφέντης του, κι άλλη καµιάν ως τώρα
δεν είχατε να λέτε πρόφαση, παρά µονάχα έµενα,
να παντρευτώ µαθές µε κάποιον σας και ταίρι του να γίνω'
οµπρός λοιπόν, µνηστήρες, όρισα για σας τρανό δοκίµι:
Το τόξο βάζω του αρχοντόγεννου µπροστά σας Οδυσσέα'
 κι όποιος τανύσει απ' όλους εύκολα στα χέρια το δοξάρι,
και τη σαγίτα από τα δώδεκα πελέκια διαπεράσει,
µ' αυτόν µαζί θα πάω, µακραίνοντας από το σπίτι τούτο,
που µ' είδε νιόπαντρη, πανέµορφο κι από αγαθά γεµάτο,
και που κι αργότερα, καν στ' όνειρο, θαρρώ θα το θυµούµαι.»
 Αυτά είπε, και τον Εύµαιο πρόσταξε, το θείο χοιροβοσκό τους,
το τόξο και τα σταχτοσίδερα πελέκια στους µνηστήρες
να βάλει οµπρός' κι αυτός τ' απίθωσε µε βουρκωµένα µάτια'
θρηνούσε κι ο βουκόλος βλέποντας του ρήγα το δοξάρι.
Κι ο Αντίνοος πήρε τότε κι έλεγε, βαριά αποπαίρνοντάς τους:
 «Κουτοί χωριάτες, που απ' το σήµερα δεν πάει πιο πέρα ο νους σας!
Γιατί θρηνιέστε, κακορίζικοι, και στης γυναίκας τούτης
τα στήθη την καρδιά ταράζετε, που έτσι κι αλλιώς ο πόνος
της τρώει βαθιά τα σπλάχνα, που 'χασε τον ακριβό της άντρα;
Καθίστε εδώ και τρώτε αµίλητοι, για αλλιώς τραβάτε, κι όξω
 θρηνάτε, τα δοξάρια αφήνοντας εδώ, που στους µνηστήρες
δοκίµι θα σταθούν αλύπητο. Το καλοτορνεµένο
τούτο δοξάρι δεν είναι εύκολο να τανυστεί, φοβούµαι.
Μες σε όλους τούτους λέω δε βρίσκεται κανένας άντρας τέτοιος,
ως ήταν ο Οδυσσέας. Ανέµυαλο, µικρό παιδί ήµουν τότε,
 που τον αντίκρισαν τα µάτια µου, και το θυµούµαι ακόµα!»
Αυτά είπε, µα βαθιά κρυφόλπιζε την κόρδα να τανύσει
και µέσα απ' τα σιδεροπέλεκα να του διαβεί η σαγίτα 
αλήθεια, πρώτος θα τη γεύουνταν σε λίγο, αµολυµένη
απ' του Οδυσσέα τα χέρια του άψεγου!  που µες στο αρχονταρίκι

δεν τον ψηφούσε, µόνο ξάγγριζε και τους συντρόφους του όλους.
Γυρνώντας ο αντρειανός Τηλέµαχος τους µίλησε έτσι τότε:
«Του Κρόνου ο γιος, ο ∆ίας, τα φρένα µου τα 'χει σηκώσει, αλί µου!
Την άκουσα να λέει τη µάνα µου, και µυαλωµένη που 'ναι,
µε άλλον θα πάει µαζί, µακραίνοντας από το σπίτι τούτο'
 κι όµως εγώ γελώ κι ανέµυαλος χαρά στα φρένα νιώθω!
Μα οµπρός, µνηστήρες, µια και πρόβαλε τέτοιο βραβείο µπροστά σας! Γυναίκα σαν
αυτή δέ βρίσκεται στων Αχαιών τη χώρα 
Άργος, Μυκήνα, Πύλος: άδικα θα ψάξεις να 'βρεις όµοια'
µηδέ και στην Ιθάκη βρίσκεται για στη στεριά απαντίκρυ!
 Το ξέρετε και σεις, τη µάνα µου ποιος λόγος να παινεύω;
Μα ελάτε τώρα, µην ξεφεύγετε και µην αργοποράτε,
πια µην το παρατάτε ατάνυστο το τόξο, για να ιδούµε.
Κι εγώ να δοκιµάσω θα 'θελα του κύρη το δοξάρι'
κι αν το τανυούσα κι απ' τα σίδερα µου διάβαινε η σαγίτα,
 δε θα 'χα πίκρα πως η µάνα µου το σπίτι τούτο αφήκε
κι ακλούθηξε άλλον άντρα, κι έµεινα ξοπίσω εγώ µονάχος,
τι θα 'µουν άξιος τα ώρια τ' άρµατα του κύρη να σηκώσω.»
Είπε, κι ορθός τινάχτη, πέταξε την πορφυρή του κάπα
και τράβηξε απ' τους ώµους κι έβγαλε το κοφτερό σπαθί του.
 Αυλάκι πήρε πρώτα κι άνοιξε µακρύ, µιαν άκρη ως άλλη,
και τα πελέκια αράδα τα 'στησε, µε στάφνη ισιώνοντας τα,
και πάτησε το χώµα γύρα τους. ∆εν είχε δει ποτέ του
τέτοιες δουλειές, µα τα καλόστησε, και ξαφνιάστηκαν όλοι.
Κι ως στο κατώφλι πηε και στάθηκε, δοκίµαζε το τόξο.
 Να το τανύσει τρεις δοκίµασε φορές, τραντάζοντας το,
και τρεις φορές του εκόπη η δύναµη, κι ας το 'λπιζε την κόρδα
να την τανύσει κι απ' τα σίδερα να του διαβεί η σαγίτα.
Κι αν τέταρτη φορά την έσερνε, θα την τανυούσε αλήθεια,
µα του 'γνεψε ο Οδυσσέας και του 'κοψε τη φόρα που 'χε πάρει.
 Και τότε ο αντρόκαρδος Τηλέµαχος τους µίλησε έτσι κι είπε:
«Αλί µου, ξέπνοος λέω κι αδύναµος θα µείνω εγώ για πάντα!
για κι είµαι νιος και δε θαρρεύουµαι στα δυο µου χέρια ακόµα,
κανείς αν πιάσει τα τσακώµατα, µαζί του να τα βάλω.
Μα ελάτε σεις που είστε τρανότεροι στη δύναµη, το τόξο

να δοκιµάστε, να τελειώνουµε µε το δοκίµι τούτο.»
Είπε, και το δοξάρι απίθωσε στο χώµα, γέρνοντας το
στο γυαλιστό, αρµοστό πορτόφυλλο, και τη γοργή σαγίτα
αυτού την έγειρε, πλάι στ' όµορφο του δοξαριού κοράκι,
και πήγε στο θρονί και κάθισε, που λίγο πριν καθόταν.
 Κι ο γιος του Ευπείθη, ο Αντίνοος, µίλησε κι αναµεσό τους είπε:
«Κατά δεξιά, σύντροφοι, ασκώνεστε µε τη σειρά σας όλοι,
και κάντε αρχή από εκεί που το κρασί να µας κερνούν θωρείτε.»
Αυτά είπε ο Αντίνοος, και στα λόγια του µετά χαράς συγκλίναν.
Πρώτος του Οινόπου ο γιος σηκώθηκεν, ο Λειώδης, που τον είχαν
 µάντη οι µνηστήρες στα θυµιάµατα, και κάθουνταν στο βάθος,
πλάι στ' όµορφο κροντήρι, πάντα του µονάχα αυτός µισούσε
τις αδικίες, γι' αυτό και θύµωνε µε τους µνηστήρες όλους.
Τούτος το τόξο πρώτος έπιασε και τη γοργή σαγίτα,
κι ως στο κατώφλι πήε και στάθηκε, δοκίµαζε το τόξο'
 µα δεν το τάνυσε' τι σέρνοντας του κόπηκαν τα χέρια
πιο πριν τα τρυφερά, τ' αδούλευτα, και στους µνηστήρες είπε:
«Άλλος ας έρθει, τι είναι αβόλετο να το τανύσω, φίλοι!
Θα το πλερώσουν αρχοντόπουλα πολλά µε τη ζωή τους
το τόξο αυτό' τι είναι καλύτερο χίλιες φορές αλήθεια
 νεκροί στον Κάτω Κόσµο να 'µαστέ, παρά να ζούµε δίχως
εκείνο, εδώ που µας συµµάζωξε και καρτερούµε πάντα.
Κάποιοι είναι ακόµα που στα φρένα τους ελπίζουν και λογιάζουν
την Πηνελόπη, τη συγκόρµισσα να πάρουν του Οδυσσέα.
Μα αν δοκιµάσουν το δοξάρι του και ιδούν, θα προτιµήσουν
 να βρουν µιαν άλλη απ' τις Αργίτισσες τις οµορφοµαντούσες,
µε δώρα να την κάµουν ταίρι τους. Και τούτη τότε ας πάρει
όποιον χαρίσει περισσότερα και της το γράφει η µοίρα.»
Είπε, και το δοξάρι απίθωσε µακριά του, γέρνοντας το
στο γυαλιστό, αρµοστό πορτόφυλλο, και τη γοργή σαγίτα
 αυτού την έγειρε, πλάι στ' όµορφο του δοξαριού κοράκι,
και πήγε στο θρονί και κάθισε, που λίγο πριν καθόταν.
Κι ο Αντίνοος τότε πήρε κι έλεγε, βαριά αποπαίρνοντάς τον:
«Λειώδη, τι λόγος που σου ξέφυγε της δοντωσιας το φράχτη,
βαρύς κι αβάσταχτος; Γρικώντας τον ανάβω απ' το θυµό µου 
 πως θα πλερώσουν τ' αρχοντόπουλα µε τη ζωή τους τάχα
το τόξο αυτό, γιατί δεν µπόρεσες εσύ να το τανύσεις!
Μονάχα εσένα λέω σε γέννησεν η σεβαστή σου η µάνα
για να τραβάς δοξάρι ανήµπορο και σαγιτιές να ρίχνεις'
µα άλλοι τρανοί µνηστήρες σίγουρα γοργά θα το τανύσουν.»
 Είπε, και το Μελάνθιο πρόσταξε, το γιδολάτη, κι είπε:
«Τρέχα, Μελάνθιε, πάρε κι άναψε φωτιά στο αρχονταρίκι,
θρονί µεγάλο δίπλα απίθωσε και µια προβιά από πάνω,
κι ένα χοντρό από µέσα φέρε µας κεφάλι ξίγκι, να 'χουν
στη στιά µαλάζοντας το οι νιούτσικοι ν' αλείβουν το δοξάρι,
 κι έτσι µετά να δοκιµάσουµε, να πάρει ο αγώνας τέλος.»
Αυτά είπε, κι ο Μελάνθιος άναψε φωτιά τρανή µε βιάση,
κι ένα θρονί εκεί δίπλα απίθωσε και µια προβιά από πάνω'
µετά κι ένα χοντρό τους έφερε κεφάλι ξίγκι, κι έτσι
ζεσταίνοντας το οι νιοί δοκίµαζαν να σύρουν το δοξάρι
 του κάκου! η λίγη που 'χαν δύναµη µεµιάς τους παρατούσε.
δυο µόνο, ο Αντίνοος κι ο θεόµορφος Ευρύµαχος, οι πρώτοι
απ' τους µνηστήρες τώρα απόµεναν, οι πιο τρανοί κι οι κάλλιοι.
Να βγει απ' το σπίτι ωστόσο κίνησε του αρχοντικού Οδυσσέα
ο θείος χοιροβοσκός' αντάµα του τραβούσε κι ο βουκόλος.
 Τότε ο Οδυσσέας ο αρχοντογέννητος βγήκε κι αυτός ξοπίσω'
κι όξω απ' τις πόρτες πια σα βρέθηκαν και την αυλή διάβηκαν,
τους φώναξε και µε γλυκόλογα τους µίλησε έτσι κι είπε:
«Χοιροβοσκέ, βουκόλε, θα 'θελα να µολογήσω κάτι.
Για να το κρύψω κάλλιο µέσα µου; Μα να µιλήσω θέλω!
 Στον Οδυσσέα σαν ποια διαφέντεψη θα δίνατε, αν ερχόταν
κάπου απ' τα ξένα και τον έφερνε θεός µπροστά σας ξάφνου;
Το µέρος του Οδυσσέα θα παίρνατε για των µνηστήρων τάχα;
σαν τι σας λέει η καρδιά να κάνετε κι ο νους σας, φανερώστε!»
Κι ο αγελαδάρης τότε µίλησε και του αποκρίθη κι είπε:
 «Να 'ταν, πατέρα ∆ία, να τέλευες την πεθυµιά µου ετούτη:
Να 'φτανε εκείνος, από αθάνατο θεό φερµένος πίσω,
τη δύναµη µου τότε θα 'βλεπες και πως µε ακούν τα χέρια!»
Παρόµοια κι ο Εύµαιος τους αθάνατους ανακαλιόταν όλους,
το γνωστικό Οδυσσέα στο σπίτι του να ιδεί να φτάνει τέλος.
 Κι εκείνος τότε, µόλις ένιωσε την άδολη τους γνώµη,
ξαναδευτέρωσε τα λόγια του κι αυτά τους συντυχαίνει:
«Εγώ είµαι, ατός µου, µες στο σπίτι µου! πολλά έχω σύρει πάθη,
και τώρα στην πατρίδα διάγειρα στα είκοσι χρόνια πάνω.
Εδώ φτασµένος το κατάλαβα: µονάχα εσείς απ' όλους

µε αποζητούσατε' δεν άκουσα κανέναν άλλο δούλο
ευκή να κάνει, στο παλάτι µου µια µέρα να διαγείρω.
Μα εσείς το τι θα γίνει ακουστέ µου, θα πω την πάσα αλήθεια:
Αν τους τρανούς µνηστήρες ο θεός µου δώσει ν' αφανίσω,
θα σας γνοιαστώ το γάµο γρήγορα, και βιος στους δυο θα δώσω
 και σπίτι, δίπλα στο παλάτι µου χτισµένο, και συντρόφους
θα σας λογιάζω του Τηλέµαχου κι αδέρφια εδώ και πέρα.
Όµως ένα άλλο εγώ ολοφάνερο σηµάδι θα σας δείξω,
για να πιστέψει ο νους σας σίγουρα, να µε καλογνωρίστε:
Να το σηµάδι εδώ που µου άνοιξε µε τ' άσπρο δόντι ο κάπρος,
 µε τους υγιούς πα πια του Αυτόλυκου στον Παρνασό σαν πήγα.»
Είπε, κι απ' το βαθύ αναµέρισε σηµάδι τα κουρέλια'
κι εκείνοι, ως το 'δαν και το ξέτασαν καλά, τον Όδυσσέα
τον αντρειωµένο γύρω αγκάλιαζαν και τον καλωσόριζαν
χύνοντας δάκρυα και φιλώντας τον στην κεφαλή, στους ώµους.
 Το ίδιο κι εκείνος τους εφίλησε στην κεφαλή, στα χέρια.
Θρηνώντας εκεί πέρα θα 'µεναν ως να βουτήξει ο γήλιος,
αν ο Οδυσσέας δεν τους αντίσκοφτε και δεν τους έλεε τούτα:
«Θρήνους και δάκρυα παρατάτε τα, µη βγει απ' τον αντρωνίτη
κανένας τώρα και θωρώντας µας το πει και πάρα µέσα.
 Με τη σειρά να µπείτε, ξέχωρα, κι όχι όλοι αντάµα θέλω,
πρώτος εγώ και σεις κατόπι µου, κι ακουστέ το σηµάδι:
Όλοι οι µνηστήρες οι αρχοντόγεννοι σα δεις να µην αφήνουν
το σαϊτολόγο να µου δώσουνε και το δοξάρι, παρ' το,
Εύµαιε, µονάχος, και διαβαίνοντας την κάµαρα, το τόξο
 µες στα δικά µου χέρια απίθωσε, και πες και στις γυναίκες
στο αρχονταρίκι τα καλάρµοστα πορτόφυλλα να κλείσουν.
Κι αν απ' τους άντρες βόγγο κάποια τους ακούσει για και βρόντο,
την ώρα που όλοι µέσα θα 'µαστε κλεισµένοι, από την πόρτα
να µην προβάλει, µόνο αµίλητη να κάνει τη δουλειά της.
 Κι εσύ, τρανέ Φιλοίτιε, γρήγορα να κλείσεις µε το συρτή
την πόρτα της αυλής, και δέσε την και µε σκοινί από πάνω.»
Σαν είπε αυτά, στο αρχοντοκάµωτο παλάτι µέσα εδιάβη,
και πήγε στο σκαµνί και κάθισε, που λίγο πριν καθόταν
κι οι δυο του οι δούλοι µπήκαν έπειτα κι αυτοί στο αρχονταρίκι.

Στριφογυρνούσε ωστόσο ο Ευρύµαχος στα χέρια το δοξάρι,
στη λόχη της φωτιάς ζεσταίνοντας τις δυο του πήχες'
όµως να το τανύσει ουδ' έτσι µπόρεσε, κι η πέρφανη καρδιά του βαριαναστέναξε, και
φώναξε βαρυγκοµώντας κι είπε:
«Ωχού µου, και για µένα θλίβουµαι και για τους άλλους όλους!
 Τόσο δεν κλαίω το γάµο που 'χασα, κι ας µου κοστίζει' κι άλλες
πολλές Ελληνοπούλες βρίσκουντοα µαθές, και στην Ιθάκη
την ίδια εδώ τη θαλασσόζωστη και σε άλλες πολιτείες'
πικραίνουµαι που τόσο φάνηκε πιο κάτω η δύναµη µας
απ' του Οδυσσέα του ισόθεου' ουτ' ένας µας το τόξο να τανύσει
 άξιος δεν είναι' κι οι µελλούµενοι θα µάθουν τη ντροπή µας!»
Κι ο γιος του Ευπείθη, ο Αντίνοος, γύρισε κι απηλογήθη κι είπε:
«Αυτά δε θα γενούν, Ευρύµαχε, κι ατός σου το κατέχεις.
Γιορτή είναι του θεού µας σήµερα κι ο κόσµος ξεφαντώνει,
ιερή' δοξαριά εδώ ποιος γνοιάζεται να σύρει; δίχως έγνοια
 βάλτε τα κάτω! Κι ας αφήσουµε να στέκουν τα πελέκια
στη θέση τους' δεν το φαντάζουµαι πως θα βρεθεί κανένας
µες στου Οδυσσέα το αρχοντοπάλατο να µπει να τα σηκώσει.
Ελάτε, ο κεραστής τις κούπες µας να πάρει να γεµίσει,
και κάνοντας σπονδή ν' αφήσουµε τα στρουφιχτά δοξάρια!
 Κι ο Μελανθέας ταχιά προστάχτε τον, ο γιδολάτης, να 'ρθει
τις πιο παχιές του γίδες φέρνοντας απ' όλο το κοπάδι'
κι ως κάψουµε µεριά του Απόλλωνα του τρανοσαγιτάρη,
το τόξο πια να δοκιµάσουµε, να πάρει ο αγώνας τέλος.»
Αυτά είπε ο Αντίνοος, και στη γνώµη του µετά χαράς συγκλίναν.
 Κι οι κράχτες πήραν και τους έχυναν νερό στα χέρια πάνω,
και τα κροντήρια τα παιδόπουλα πιοτό τα ξεχείλιζαν,
και σε όλα τα ποτήρια εµοίραζαν, απ' τις σπονδές ν' αρχίσουν.
Και σα στάλαξαν κι ήπιαν όλοι τους, όσο η καρδιά ποθούσε,
ο πολυµήχανος τους µίλησε µε πονηριά Οδυσσέας:
 «Ακουστέ µου, της κοσµολόγητης βασίλισσας µνηστήρες,
το τι η καρδιά στα στήθη µέσα µου µε σπρώχνει να µιλήσω'
πιο απ' όλους θέλω απ' τον Ευρύµαχο µια χάρη να γυρέψω
κι απ' τον Αντίνοο το θεόµορφο' τα 'πε σωστά! σκολνάτε
το τόξο πια, και στων αθάνατων τα χέρια τ' άλλα αφήστε'
 ταχιά ο θεός τη νίκη σίγουρα θα δώκει σ' όποιον θέλει.
Μα ελατέ, δώστε το καλόξυστο δοξάρι και σε µένα,
να ιδώ αν µε ακούν τα χέρια, δύναµη και τώρα αν µου 'χει µείνει,
η ανάκαρα που ανθούσε κάποτε στο λυγερό κορµί µου,
για µου την πήρε η κακοπέραση στα παραδέρµατά µου.»
 Αυτά είπε, και τους άλλους άµετρος θυµός τους συνεπήρε
στο φόβο τους το καλοτόρνευτο δοξάρι µην τανύσει.
Κι ο Αντίνοος τότε πήρε κι έλεγε, βαριά αποπαίρνοντάς τον: «Συφοριασµένε ξένε, µέσα
σου στα πια µυαλό δεν έχεις!
Και δε σου φτάνει εδώ που απείραχτος µαζί µε αψηλοµύτες
 αρχόντους τρως; Φαγί δε σου 'λειψε, και γίνουνται µπροστά σου
οι αθιβολές µας κι οι κουβέντες µας. Ποιος άκουσε ποτέ του
ξένος και ζήτουλας τα λόγια µας, ξον από σένα τώρα;
Σ' έχει χτυπήσει το µελόγλυκο κρασί' και ποιόν δε βλάφτει,
που ανοίει το στόµα του κι αλόγιαστα το πίνει, δίχως µέτρο;
 Απ' το κρασί κι ο γαύρος Εύρυτος, ο Κένταυρος, θολώθη,
µες στους Λαπίθες όταν βρέθηκε, στο σπίτι του αντρειωµένου
Πειρίθου' το κρασί του θόλωσε τα φρένα και θαρρεύτη
στην τρέλα του δουλειές αταίριαστες να κάµει στου Πειρίθου
το αρχοντικό. Κι εκείνοι οι αντρόκαρδοι του κόψαν θυµωµένοι
 µύτες κι αφτιά µε τον ανέσπλαχνο χαλκό, και σούρνοντάς τον
τον βγάλαν όξω σπ' την αυλόπορτα' κι αυτός µε θολωµένα
τραβούσε φρένα, µες στη σύθολη του νου του παραζάλη.
Έτσι άνοιξε µαθές ο πόλεµος ανάµεσα σε ανθρώπους
και Κενταύρους, µα αυτός το πλέρωοε πιο πρώτα' το µεθύσι!
 Όµοιο κακό ψυχανεµίζουµαι για σένα, αν το δοξάρι
τανύσεις, κι ούτε πια συµπόνεση θα βρεις απ' το λαό µας'
την ίδιαν ώρα θα σε στείλουµε µε µελανό καράβι
στον Έχετο το ρήγα, που άνθρωπο δε συµπονά κανένα,
και δε γλιτώνεις πια απ' τα χέρια του. Κάθου λοιπόν και πίνε
 συµµαζεµένος' µε τους νιούτσικους τι θες και καβγαδίζεις;»
Κι η Πηνελόπη τότε η φρόνιµη γυρνώντας του αποκρίθη:
«Τον ξένο, Αντίνοε, του Τηλέµαχου, µια κι έφτασε σε τούτο
το σπίτι, είναι άδικο κι αταίριαστο να τον καταφρονάµε.
Ο ξένος δείχνει πως θαρρεύεται στα χέρια, στην αντρεία του'
 πιστεύεις, αν τανύσει το τρανό δοξάρι του Οδυσσέα,
πως θα µε πάρει αλήθεια σπίτι του, γυναίκα του να γένω;
Τέτοιαν ελπίδα µες στα στήθη του µηδέ κι ατός του κρύβει.
Γι αυτό το πράµα ας µη συχύζεται λοιπόν, καθώς γλεντάτε,
κανένας σας' κι ουδέ θα ταίριαζαν δουλειές αλήθεια τέτοιες!»
 Κι ο Ευρύµαχος, ο γιος του Πόλυβου, της αποκρίθη κι είπε:
«∆ε λέµε Πηνελόπη, φρόνιµη του Ικάριου θυγατέρα,
πως θα σε πάρει, τέτοιο αταίριαστο ποιος λογαριάζει γάµο;
Είναι µονάχα που ντρεπόµαστε των γυναικών τα λόγια
και των αντρών, κανένας κάποτε µην πει αχαµνότερος µας:
 „ Άντρες ζητούν πολύ πιο αδύναµοι τρανού το ταίρι αρχόντου.
κι ουδέ µπορούν το καλοτόρνευτο δοξάρι του να σύρουν!
Κι ήρθε ένας άλλος, ένας ζήτουλας παραδαρµένος, ξάφνου
και διάβη τα πελέκια, ακόπιαστα τανυώντας το δοξάρι."
Αυτά µπορεί να πουν, και πάνω µας πολλή ντροπή θα πέσει.»
 Κι η Πηνελόπη τότε η φρόνιµη του µεταπηλογήθη:
«Έτσι κι αλλιώς θαρρείς, Ευρύµαχε, πως τους δοξάζει ο κόσµος
εκείνους που ντροπιάζουν τρώγοντας το σπίτι ενού αντρειωµένου;
Ο λόγος ποιος λοιπόν να νιώθετε µε τούτα ντροπιασµένοι;
Καλοδεµένος κι αψηλόκορµος ο ξένος δείχνει να 'ναι,
 και το 'χει για καµάρι που άρχοντας ο κύρης του λογιόταν.
Οµπρός, το τορνεµένο δώστε του δοξάρι, για να δούµε.
Πάνω σ' αυτό κάτι άλλο θα 'λεγα, που σίγουρα θα γένει:
Αν το τανύσει λέω κι ο Απόλλωνας του δώσει αυτή τη δόξα,
θα πω να του χαρίσουν όµορφη χλαµύδα και χιτώνα,
 κι ένα κοντάρι σουβλερόµυτο, µακριά σκυ πια κι ανθρώπους
να διώχνει, και σπαθί και σάνταλα στα δυο του πόδια, κι όπου
καρδιά και νους τον σπρώχνουν, πρόθυµα θα τον καλοστρατίσω.»
Κι ο γνωστικός γυρνάει Τηλέµαχος κι απηλογιά της δίνει:
«Εγώ είµαι ο αφέντης τώρα, µάνα µου, του δοξαριού' το δίνω
 για κι όχι σ' όποιον θέλω, λεύτερα! Κανείς Αργίτης άλλος,
µηδέ οι ρηγάδες την πετρόχαρη που κυβερνούν Ιθάκη
για τα νησιά µπροστά στην Ήλιδα την αλογοθροφούσα.
Με το στανιό κανείς δε δύνεται να µε κρατήσει, αν θέλω
το τόξο που θωρείς στον ξένο µου για πάντα να χαρίσω.
 Μα εσύ στην κάµαρα σου πήγαινε και τις δουλειές σου κοίτα,
τον αργαλειό, τη ρόκα, πρόσταζε κι οι βάγιες να δουλεύουν
για το δοξάρι εσύ µη γνοιάζεσαι' θα το φροντίσουν οι άντρες 
όλοι, µα εγώ πιο απ' όλους' κύβερνος εγώ είµαι του σπιτιού µου!»
Εκείνη εσάστισε, και βάζοντας τα µυαλωµένα λόγια
 του γιου της στην καρδιά ξεκίνησε στην κάµαρα της πίσω.
Κι όπως ανέβη µε τις βάγιες της στο ανώι, για να πλαγιάσει,
τον Οδυσσέα θυµήθη κι έκλαιγε, τον άντρα της, ωσόπου
της έχυσε η Αθηνά η γλαυκόµατη γλυκά στα µάτια γύπνο
Το θείο χοιροβοσκό ως αντίκρισαν ωστόσο το δοξάρι

να κουβαλά οι µνηστήρες, θύµωσαν στον αντρωνίτη µέσα,
κι έτσι φώναζαν απ' τους νιούτσικους τους φαντασµένους κάποιοι:
«Το γυριστό δοξάρι που το πας, χοιροβοσκέ χαµένε,
που εδώ όλο τριγυρνάς; Τα γρήγορα που ανάθρεφες σκυ πια σου
θα σε ξεσκίσουν µπρος στους χοίρους του στα ξώµερα σε λίγο,
 µονάχα ο Φοίβος κι οι άλλοι αθάνατοι θεοί να µας σταθούνε.»
Έτσι έλεγαν, κι εκείνος τρόµαξε που του φώναζαν τόσοι
στην κάµαρα, κι εκεί που βρέθηκε, το τόξο αφήκε κάτω.
Μα κι ο Τηλέµαχος τον έπιασε µε τις φοβέρες κι είπε:
«Παππουλη, φερ' το τόξο! Σίγουρα δε θα 'βγει σε καλό σου
 πολούς ν' ακούς. Αν και µικρότερος, στις πέτρες θα σε στρώσω
ως τα χωράφια κυνηγώντας σε' τι ο πιο γερός εγώ είµαι.
Αχ, να 'ταν όµοια κάτω να 'βαζα στη δύναµη, στα χέρια
και τους µνηστήρες, όσοι βρίσκουνται στο αρχοντικό µας µέσα!
Άσκηµα τότε από το σπίτι µας σε µια στιγµή θα φεύγαν
 διωγµένοι κάποιοι, που στα φρένα τους κακά µονάχα κλώθουν.»
Αυτά είπε, κι όλοι µε τα λόγια του γέλασαν οι µνηστήρες,
τι πια ξεθύµαινε στα φρένα τους ο άγριος θυµός που νιώθαν
για τον Τηλέµαχο. Και διάβηκε την κάµαρα κρατώντας
ο Εύµαιος το τόξο και το απίθωσε µες στου Οδυσσέα τα χέρια'
 µετά τη βάγια Ευρύκλεια φώναξε, κι ως βγήκε αυτή, της είπε:
«Σου δίνει προσταγή ο Τηλέµαχος, Ευρύκλεια µυαλωµένη,
στο αρχονταρίκι τα καλάρµοστα πορτόφυλλα να κλείσεις.
Κι αν απ' τους άντρες βόγγο κάποια σας ακούσει για και βρόντο,
την ώρα που όλοι µέσα θα 'µαστε κλεισµένοι, από την πόρτα
 να µην προβάλει, µόνο αµίλητη να κάνει τη δουλειά της.»
Είπε, κι ο λόγος του δεν έφυγε του κάκου' τρέχει η βάγια
και του αντρωνίτη δίχως άργητα του στέριου κλειεί την πόρτα.
Μαζί ο Φιλοίτιος όξω πήδηξε δίχως µι πια απ' το σπίτι
και της αυλής της γυροτείχιστης µαντάλωσε τις πόρτες'
 και µε κανάβινο ως τις έδεσε σκοινί, που στο χαγιάτι
βρήκε από πλοίο γερακοµύτικο, στον αντρωνίτη µπήκε
και στο σκαµνί, ούθε ασκώθη, κάθισε ξανά, τον Οδυσσέα
κοιτάζοντας. Κι αυτός γυρόφερνε µια δω, µια κει το τόξο
κι απ' όλες τις µεριές το ξέταζε, τα κερατά του ο σκόρος
 µην είχε φάει τυχόν, ο αφέντης του σα χρόνιζε στα ξένα.
Κι οι άλλοι µιλούσαν, ο καθένας τους στο διπλανό γυρνώντας:
«Πως το κοιτάζει έτσι παράξενα' κάτι σκαρώνει πάλε!
Θα 'χει κι αυτός µαθές στο σπίτι του δοξάρια σαν και τούτο,
για και να φτιάξει διαλογίζεται! Για δες τον πως ολούθε
 το γυροφέρνει ο κακορίζικος, χαµένος διακονιάρης!»
Και λέγαν άλλοι από τους νιούτσικους τους φαντασµένους τέτοια:
«Τόσο καλό να ιδεί κι αργότερα τούτος εδώ, µακάρι,
όσο µαθές θα βρει τη δύναµη το τόξο να τανύσει!»
Έτσι µιλούσαν ο πολύβουλος στο µεταξύ Οδυσσέας,
 το µέγα του δοξάρι ως φούχτωσε και το 'δε ολούθε γύρα,
σαν τραγουδάρης, που' ναι η τέχνη του να παίζει την κιθάρα
και δένει από τις δυο τις άκρες της αρνιού στριµµένη κόρδα
και στο καινούργιο της την τάνυσε στριφτάρι δίχως κόπο,
όµοια ο Οδυσσέας ετάνυσε εύκολα το µέγα του δοξάρι'
 µετά την κόρδα του δοκίµασε µε το δεξιό του χέρι,
κι εκείνη αχό γλυκόν ανάδωκε, σα να 'ταν χελιδόνα.
Αγκούσα τους µνηστήρες πλάκωσε και χλώµιασε η θωριά τους'
κι ο ∆ίας βαριά ψηλάθε βρόντηξε, για τους θνητούς σηµάδι'
κι ο αρχοντογέννητος, πολύπαθος το χάρηκε Οδυσσέας,
 που ο γιος του Κρόνου του δολόπλοκου σηµάδι του 'χε στείλει,
και τη σαγίτα αρπάει, που δίπλα του βρισκόταν στο τραπέζι
γυµνή' τι οι επίλοιπες απόµεναν στο σαϊτολόγο ακόµα 
κι αυτές σε λίγο θα τις ένιωθαν οι Αργίτες στο κορµί τους'
κι ως το δοξάρι του µεσόπιασε, χορδή κι αγκίδια σέρνει,
 κι απ' το θρονί του, σηµαδεύοντας γραµµή µπροστά, τη ρίχνει
καθούµενος' κι ουτ' ένα ξέσφαλε πελέκι, από την πρώτη
τρύπα περνώντας, η χαλκόβαρη σαγίτα, µον' τα διάβη
µιαν άκρη ως άλλη' στον Τηλέµαχο µιλούσε τότε εκείνος:
«∆ε σε ντροπιάζει ο ξένος, σπίτι σου, Τηλέµαχε, που εδέχτης'
 δεν τον έλάθεψα το στόχο µου, κι ουδέ και το δοξάρι
να το τανύσω βασανίστηκα' το λέει η καρδιά µου ακόµα!
Την καταφρόνια δεν την άξιζα που µου 'χαν οι µνηστήρες.
Ωστόσο είναι ώρα να συντάξουµε και δείπνο στους Αργίτες,
όσο που φέγγει, και ξεφάντωση να γίνει µε τραγούδι
 και µε κιθάρα' τα τραπέζια µας αυτά είναι που πρεπίζουν.»
Είπε, και µε τα φρύδια του 'γνεψε' κι εκείνος, του Οδυσσέα
ο γιος του αρχοντικού, ο Τηλέµαχος, το κοφτερό του εζώστη
σπαθί, κι αρπώντας το κοντάρι του, στον κύρη δίπλα εστάθη,
πλάι στα θρονί του, µες στη λιόφωτη, χαλκήν αρµατωσιά του.
Οµήρου Οδύσσεια  χ
Μετάφραση Ν. Καζαντζάκη  Ι. Κακριδή


Τότε ο Οδυσσέας ο πολυµήχανος γυµνώθη απ' τα κουρέλια
και στο κατώφλι απάνω πήδηξε, κρατώντας το δοξάρι
και το γεµάτο σαϊτολόγο του, και τις γοργές σαγίτες
αυτοί, µπροστά στα πόδια του, άδειασε, και στους µνηστήρες είπε:
 «Πια τέλος πήρε αυτό το αλύπητο δοκίµι µας, και τώρα
διαλέγω άλλο σηµάδι, που άνθρωπος κανείς δε βρήκε ακόµα,
να ιδώ αν πετύχω κι αν ο Απόλλωνας µου δώσει αυτή τη δόξα.»
Έτσι σα µίλησε, σηµάδεψε και στον Αντίνοο ρίχνει
πικρή σαγίτα. Εκείνος άπλωνε µια κούπα να σηκώσει,
 µαλαµατένια, δίχερη, όµορφη' την έπαιζε στα χέρια
κιόλας, κρασί να πιεί, το θάνατο χωρίς να βάζει ο νους του'
ήτανε τόσοι δα οι συντράπεζοι  και ποιος το φανταζόταν
πως ένας σε πολλούς ανάµεσα, µε όσην αντρεία κι αν είχε,
άσκηµο θάνατο θα του 'δινε κι ασβρλωµένη µοίρα!
 Μα ως σηµαδεύοντας τον πέτυχε πα στο λαιµό ο Οδυσσέας,
απαντικρύ ο χαλκός επρόβαλε στον τρυφερό του σβέρκο'
και χτυπηµένος πίσω ανάγειρε και του 'φυγε απ' το χέρι
η κούπα, και κρουνός ξεχύθηκε µεµιάς απ' τα ρουθούνια
το αίµα το ανθρώπινο, και πέταξε µακριά του το τραπέζι
 κλωτσώντας το, και χάµω σκόρπισαν τα κρέατα τα ψηµένα
και τα ψωµιά, και στο αίµα βάφτηκαν. Κι ασκώσαν οι µνηστήρες
βουή τρανή, σαν είδαν άνθρωπος να πέφτει σκοτωµένος'
κι απ' τα θρονιά σκιαγµένοι επήδηξαν και τρέχαν δώθε κείθε,
κατά τους τοίχους τους καλόχτιστους κοιτάζοντας ολούθε'
 µα ουδέ σκουτάρι βρίσκαν γύρα τους ουδέ βαρύ κοντάρι.
Και πήραν όλοι µε πικρόλογα τον Οδυσσέα να βρίζουν:
«Σε άνθρωπο πάνω, ξένε, δόξεψες, κι είναι βαρύ' δοκίµι
πια άλλο δε βλέπεις' άωρα αξέφευγο καρτερά το χαµό σου!
τι έχεις σκοτώσει απ' τ' αρχοντόπουλα που ζουνε στην Ιθάκη
 το πιο τρανό, κι οι αγιούπες σίγουρα δω πέρα θα σε φανέ!»
Με τέτοια λόγια τον απόπαιρναν, θαρρώντας άθελα του
τον νιο πως σκότωσεν  οι ανέµυαλοι δεν το 'χαν νιώσει ακόµα
πως όλους τώρα θα τους έπιαναν του χαλασµού τα δίχτυα!
Κι είπε ο Οδυσσέας ο πολυµήχανος ταυροκοιτάζοντάς τους:
 «Σκυ πια , που ελέγατε στο σπίτι µου πως δε γυρίζω πίσω
πια από την Τροία, γι' αυτό µου τρώγατε το βιος στο αρχοντικό µου,
και στανικώς µε τις γυναίκες µου πλαγιάζατε τις σκλάβες,
κι ακόµα ζώντας µου το ταίρι µου γυρεύατε σε γάµο,
και µήτε τους θεούς φοβόσαστε που ζουν στα ουράνια πλάτη,
 µηδέ κι ανθρώπου οργή, πως θα 'ρχουνταν να γδικιωθεί µια µέρα!
Μα τώρα πια πιαστήκατε όλοι σας στου χαλασµού τα δίχτυα!»
Αυτά είπε, κι εκείνους ολόχλωµη τους έπιασε τροµάρα,
κι ο καθανείς τρογύρα εκοίταζε, του Χάρου να ξεφύγει.
Μόνος απ' όλους τότε ο Ευρύµαχος του απηλογήθη κι είπε:
 «Αν είσαι εσύ ο Οδυσσέας και διάγειρες, ο ρήγας της Ιθάκης,
σωστά µας τα 'πες, τόσα που 'καναν οι Αργίτες κάθε µέρα,
ένα σωρό αδικίες στα ξώµερα κι ένα σωρό εδώ µέσα.
Μα ο πρώτος φταίχτης σ' όλα κοίτεται τώρα νεκρός, το βλέπεις,
ο Αντίνοος' όσα µας µαρτύρησες είναι δουλειές δικές του'
 κι όχι µαθές γιατί τον έσπρωχνε του γάµου ανάγκη ή πόθος,
µον' άλλα µες στο νου του εδούλευε, που ο γιος του Κρόνου ωστόσο
δεν του τα τέλεψε: σκοτώνοντας το γιο σου µε καρτέρι
να γίνει ατός του της καλόχτιστης Ιθάκης ο ρηγάρχης.
Αυτός σκοτώθηκε, ως του ταίριαζε, µα εσύ λυπήσου τώρα
 δικούς σου ανθρώπους! Κι όσα φάγαµε κι ήπιαµε εδώ στο σπίτι
θα στα πλερώσουµε συνάζοντας απ' το λαό' θα πάρεις
κι απανωτίµι απ' τον καθένα µας, είκοσι βόδια ακέρια
ν' αξίζει, και χαλκό και µάλαµα, που πια να µαλακώσει
µέσα η καρδιά σου' ως τότε χόλιαζε, και µ' όλο σου το δίκιο!»
 Κι είπε ο Οδυσσέας ο πολυµήχανος ταυροκοιτάζοντάς τον:
«Κι αν όλα σας ακόµα, Ευρύµαχε, τα πατρικά µου δώστε,
όσο βιος έχετε, και βάλετε κι άλλα από πάνω αλλούθε,
µηδ' έτσι εγώ ποτέ τα χέρια µου θα µάκραινα απ' το φόνο,
πριχού οι µνηστήρες µου πλερώσετε τις ανοµίες σας όλες.

∆ιαλεχτέ τώρα: θέτε αντίκρα µου να χτυπηθείτε; θέτε
στα πόδια να το βάλτε;  κι όποιος σας γλιτώσει από το χάρο!
Μα το χαµό, θαρρώ, κανένας σας τον άγριο δεν ξεφεύγει!»
Αυτά είπε, κι εκείνων τα γόνατα λύθηκαν κι η καρδιά τους'
κι αναµεσό τους πήρε ο Ευρύµαχος ξανά και τους µιλούσε:
 «Φίλοι, τα χέρια του τ' ανίκητα δε θα κρατήσει τούτος'
τ' ώριο δοξάρι µια και φούχτωσε και το σαγιτολόγο,
στο µαγλινό κατώφλι στέκοντας θα µας δοξεύει, ως όλους
νεκρούς µας ρίξει. Μα να δείξουµε και µεις την αντριγιά µας!
Σύρτε σπαθιά, και στις σαγίτες του τις γοργοθανατούσες
 βάλτε προπύργι τα τραπέζια σας, κι όλοι µαζί ας χυθούµε,
απ' το κατώφλι να τον σπρώξουµε να φύγει, κι απ' την πόρτα.
Κι αν τότε τρέχοντας ασκώναµε συντάραχο στην πόλη,
θα 'ταν στερνή φορά που δόξεψε το δίχως άλλο ετούτος!»
Τα λόγια αυτά σαν είπε ο Ευρύµαχος, το χάλκινο σπαθί του
 το δίκοπο ξεθηκαρώνοντας απάνω του χιµίζει
µε άγριες φωνές. Μα κι ο αρχοντόγεννος ίδια στιγµή Οδυσσέας
σαγίτα ρίχνοντας κατάστηθα, πλάι στο βυζί, τον βρήκε'
κι ως µες στο σκώτι εχώθη η γρήγορη σαγίτα, από το χέρι
του φεύγει το σπαθί, και τρίκλισε και πέφτει, στο τραπέζι
 αναδιπλώνοντας, και σκόρπισαν τα φαγητά στο χώµα
και το διπλόγουβο ποτήρι του κι αυτός ψυχοµαχώντας
πάνω στη γη το µέτωπο έκρουγε, και µε τα δυο του πόδια
κλωτσούσε το θρονί, και χύθηκε στα µάτια του σκοτάδι.
Ευτύς ο Αµφίνοµος ανάσυρε το κοφτερό σπαθί του
 κι απαντικρύ πηδώντας χύθηκε στον ξακουστό Οδυσσέα,
την πόρτα µπας κι αφήσει λεύτερη' µα πρόφτασε από πίσω
και µε το χάλκινο ο Τηλέµαχος τον κάρφωσε κοντάρι
µεσοπλατίς, κι αυτό του διάβηκε το στήθος πέρα ως πέρα.
Πέφτει µε βρόντο, καταπρόσωπα στη γη χτυπώντας πάνω.
 Μα το µακρόισκιωτο ο Τηλέµαχος δεν έβγαλε κοντάρι
απ' τον Αµφίνοµο, µον' έφυγε, τι εσκιάχτη µήπως κάποιος,
καθώς σκυµµένος το µακρόισκιωτο θ' ανάσερνε κοντάρι,
τον έκρουε µε σπαθί για το 'µπήγε χιµώντας στο κορµί του.
Κι ως το 'βαλε στα πόδια, βρέθηκε µεµιάς κοντά στον κύρη,

και στάθη πλάι του κι ανεµάρπαστα κινούσε λόγια οµπρός του:
Σκουτάρι θα σου φέρω, κύρη µου, και δυο κοντάρια τώρα,
κι ολόχαλκο, στα δυο µελίγγια σου που να ταιριάζει κράνος'
κι ατός µου θα φορέσω τ' άρµατα, και στο χοιροβοσκό µας
θα δώσω, κι άλλα στο βουκόλο µας' καλά ν' αρµατωθούµε!»
 Γυρνώντας τότε ο πολυµήχανος του µίλησε Οδυσσέας:
«Τρεχάτος φέρτα, όσο µου βρίσκουνται σαγίτες, να κρατήσω'
από την πόρτα µη µε διώξουνε, σαν αποµείνω µόνος.»
Είπε, και σύγκλινε ο Τηλέµαχος στου κύρη του το λόγο'
τρέχει στην κάµαρα, κει που 'κρυβε τις ξακουστές του αρµάτες,
 και σήκωσε σκουτάρια τέσσερα, κι οχτώ κοντάρια πήρε,
κι ακόµα τέσσερα αλογόφουντα, χαλκοντυµένα κράνη,
και κουβαλώντας τα στον κύρη του σε µια στιγµή ξανάρθε'
κι ατός του πρώτος πρώτος φόρεσε τη χάλκινη του αρµάτα'
µαζί κι οι δυο τους δούλοι τ' άρµατα ζώστηκαν τα πανώρια,
 και δίπλα στον πανούργο στάθηκαν, αντρόκαρδο Οδυσσέα.
Κι αυτός, σαγίτες όσο του 'µεναν, κρατιόταν και χτυπουσε
όλο κι από 'ναν απ' τους νιούτσικους στο αρχοντικό του µέσα,
σηµάδι βάνοντας τον, κι έπεφταν απανωτοί οι µνηστήρες.
Μα σαν τις ξόδεψε όλες ρίχνοντας ο ρήγας τις σαγίτες,
 στης πόρτας, που 'βγαζε απ' την κάµαρα, τον παραστάτη απάνω
το τόξο του έγειρε, στο λιόφωτο να στέκει τοίχο αντίκρυ'
και πέρασε το τετραβόδινο στους ώµους του σκουτάρι,
στο δυνατό κεφάλι φόρεσε το αλογουρίσιο κράνος,
το στέριο, κι από πάνω ανέµιζεν όλο φοβέρα η φούντα'
 µετά και τα γερά, χαλκόµυτα χεράκωσε κοντάρια.
Ήταν στον τοίχο τον καλόχτιστο ψηλά ένα παραπόρτι,
που τα σφιχτά του σανιδόφυλλα σε µακρυνάρι άνοιγαν,
στου κατωφλιού το ψήλος σύρριζα του στέριου του αντρωνίτη.
Τότε ο Οδυσσέας τον Εύµαιο πρόσταξε το παραπόρτι τουτο
 στο νου του να 'χει, δίπλα ως έστεκε, τι µια µπασιά είχε µόνο.
Ωστόσο ο Αγέλαος πήρε κι έλεγε, ν' ακούσουν όλοι γύρα:
«Φίλοι, κανείς µας αν ανέβαινε στο παραπόρτι, να 'βγει
να κράξει το λαό, ν' ασκώναµε συντάραχο µεγάλο,
θα 'ταν στερνή φορά που δόξεψε το δίχως άλλο ετούτος!»
 Τότε ο Μελάνθιος του αποκρίθηκεν, ο γιδολάτης, κι είπε:
«Αγέλαε, µην το λες, δε γίνεται' πολύ σιµά είναι οι πόρτες
που ανοίγουν στην αυλή, κι αβόλετο να βγει απ' το µακρυνάρι
κανείς µας' κι ένας µόνο αδείλιαστος θα µας αντίσκοφτε όλους. Σταθείτε, από τη µέσα
κάµαρα να κουβαλήσω αρµάτες,
 να τις ζωστείτε' εκεί φαντάζουµαι  που αλλού;  πως ο Οδυσσέας
κι ο γιος του ο παινεµένος τ' άρµατα µας κρύψαν του πολέµου.»
Σαν είπε αυτά ο γιδάρης, κίνησε κι' απ' του αντρωνίτη ανέβη
τ' ανοίγµατα γοργά, στις κάµαρες να τρέξει του Οδυσσέα.
Σκουτάρια πήρε εκείθε δώδεκα και δώδεκα κοντάρια,
 κι ακόµα δώδεκα αλογόφουντα, χαλκοδεµένα κράνη,
και στους µνηστήρες τα κουβάλησε γοργά γυρνώντας πίσω.
Και τότε του Οδυσσέα τα γόνατα λύθηκαν κι η καρδιά του,
να τους θωρεί ν' αρµατοζώνουνται, και τα µακριά κοντάρια
να σείουν στα χέρια' τώρα το 'νιωθε, βαριά πως θα παλέψει.
 Στο γιο του εστράφη κι ανεµάρπαστα κινούσε λόγια τότε:
«Κάποια απ' τις σκλάβες λέω, Τηλέµαχε, του αρχοντικού µας τώρα
βαρύ µας ξεσηκώνει πόλεµο, µπορεί κι ο Μελανθέας.»
Και τότε ο γνωστικός Τηλέµαχος του απηλογήθη κι είπε:
«Κύρη, δικό µου είναι το φταίξιµο, δε φταίει κανένας άλλος,
 που αφήκα ορθάνοιχτη της κάµαρας τη σφιχταρµοδεµένη
πόρτα πριν λίγο, και το πρόσεξαν αυτοί καλύτερα µας.
Τρέξε, Εύµαιε, τώρα, αρχοντογέννητε, την πόρτα να σφαλίσεις,
και ιδές αν είναι, κάποια δούλα µας σε τούτα εδώ µπλεγµένη,
για ο Μελανθέας  αυτός φαντάζουµαι πως θα 'ναι, ο γιος του ∆όλιου.»
 Έτσι µιλούσαν συναλλήλως τους αυτοί, κι ο Μελανθέας
ξανά, ο γιδοβοσκός, στην κάµαρα να πάει κινούσε γι' άλλες
ώριες αρµάτες, κι ο αρχοντόγεννος χοιροβοσκός τον είδε,
και του Οδυσσέα µε βιάση µίλησε, που δίπλα του στεκόταν:
«Γιε του Λαέρτη αρχοντογέννητε, πολύτεχνε Οδυσσέα,
 ο άνθρωπος να 'τον ο κατάρατος, που βάζαµε στο νου µας,
τραβάει να πάει στη µέσα κάµαρα. Μα πες µου αλήθεια τώρα,
αν τον νικήσω αντιπαλεύοντας, να τον σκοτώσω θέλεις,
για να στον φέρω εδώ, τις άµετρες µπροστά σου να πλερώσει
τις ανοµίες, που στο παλάτι σου σοφίστηκε να κάνει;»
 Τότε ο Οδυσσέας ο πολυκάτεχος του απηλογήθη κι είπε:
«Αλήθεια, εγώ µε τον Τηλέµαχο τους αντρειανούς µνηστήρες
στο αρχονταρίκι θα κρατήσουµε, µε όση κι αν έχουν λύσσα.
Και σεις οι δυο και χέρια στρίφτε του και πόδια, και σανίδα
πίσω του δέστε, και στην κάµαρα πετάτε τον δεµένο,

και µε τριχιά πλεµένη ζώστε τον, κι από την άλλην άκρη
στην αψηλή κολόνα συρτέ τον, να φτάσει ως τα δοκάρια,
που ζωντανός πολληώρα µέτωρος φριχτά να τυραννιέται.»
Είπε, κι αυτοί γρικώντας σύγκλιναν στο λόγο του, κι ως ήρθαν,
µέσα στην κάµαρα τον πέτυχαν, όµως ανένιωστά του'
 Κι ως σκάλιζεν εκείνος γι' άρµατα στης κάµαρας το βάθος,
στον παραστάτη τούτοι στάθηκαν δεξόζερβα καρτέρι'
και µόλις ο Μελάνθιος κίνησε και το κατώφλι εδιάβη,
µε το 'να κουβαλώντας χέρι του καλοφτιαγµένο κράνος,
στο άλλο φαρδύ σκουτάρι, γέρικο κι όλο σκουριές, κρατώντας,
 που το φορούσεν ο αντροδύναµος στα νιάτα του Λαέρτης,
µα τώρα πεταµένο κοίτουνταν, µε τις ραφές λυµένες 
χιµίξαν πάνω του, τον άρπαξαν κι απ' τα µα πια τον σύραν
µέσα ξανά, στη γη τον έριξαν τον πολυπικραµένο,
και µε άγριο δέσιµο τον έδεσαν, τα χέρια και τα πόδια
 σφιχτά σφιχτά ξωπίσω στρίβοντας, ως ήταν του Οδυσσέα,
του αρχοντικού, του πολυβάσανου γιου του Λαέρτη, η διάτα,
και µε πλεχτή τριχιά τον έζωσαν, κι από την άλλην άκρη
ως τα δοκάρια τον ανάσυραν στην αψηλή κολόνα.
Φώναξες τότε αναγελώντας τον, χοιροβοσκέ, και του 'πες:
 «Μια χαρά λέω τη νύχτα ολάκερη, Μελάνθιε, θα περάσεις
σε κλίνη µαλακιά πλαγιάζοντας, καθώς και σου ταιριάζει!
Κι η πουρνογέννητη, χρυσόθρονη σα φτάσει Αυγή απ' το ρέµα
του Ωκεανού, θα σε 'βρει ξάγρυπνο, την ώρα που τις γίδες
πηγαίνεις στους µνηστήρες, να 'χουνε να τρων στο αρχοντικό µας.»
 Έτσι τον αφήκαν, ανέσπλαχνα δεµένο, κρεµασµένο,
Κι αυτοί αρµατώθηκαν, και κλείνοντας τη στραφταλούσα πόρτα
κίνησαν κι ήρθαν στο δολόπλοκο, τον αντρειανό Οδυσσέα.
Εκεί φωτιά γεµάτοι εστέκουνταν αντίκρυ  στο κατώφλι
οι τέσσερείς τους, και στην κάµαρα πολλοί κι αρχοντεµένοι.
 Κι ήρθε η Αθηνά κοντά τους τρέχοντας, του γιου του Κρόνου η κόρη,
το διώµα παίρνοντας του Μέντορα, κορµί µαζί και λάλο.
Κι ως ο Οδυσσέας την είδε, χάρηκε κι αυτά µιλώντας είπε:
«Βόηθα µας, Μέντορα, στον κίντυνο! Τον ακριβό σου ακράνη,
το συνοµήλικο, που σου 'καµα πολλά καλά, θυµήσου!»
 Αυτά είπε, κι ας ψυχανεµίζουνταν την Αθηνά Παλλάδα.
Μα κι οι µνηστήρες της εφώναζαν στο αρχονταρίκι µέσα'
κι ο Αγέλαος πρώτος τη φοβέρισεν, ο γιος του ∆αµαστόρου:
«Τη γνώµη µη σου αλλάξουν, Μέντορα, τα λόγια του Οδυσσέα,
ν' ανοίξεις στους µνηστήρες πόλεµο και να τον διαφεντέψεις!
 Άκου τι λέµε πως θα κάνουµε, κι έτσι θαρρώ θα γένει:
Μόλις αυτούς εδώ σκοτώσουµε, το γιο και τον πατέρα,
θα χαλαστείς και συ, που σκέφτεσαι να κάνεις εδώ µέσα
τέτοιες δουλειές' µε το κεφάλι σου θα τα πλερώσεις όλα.
Και µόλις µε χαλκό τη δύναµη σας κόψουµε, το βιος σου,
 ό,τι στα ξώµερα σου βρίσκεται κι ό,τι στο σπίτι µέσα,
µε του Οδυσσέα θα σου το σµίξουµε' και µες στο αρχοντικό σου
να ζουν οι γιοί σου δε θ' αφήσουµε, κι ουδέ κι οι θυγατέρες
να τριγυρνάν µε τη γυναίκα σου στους δρόµους της Ιθάκης.»
Είπε, και της Παλλάδας σύγκλυσε πιο ακόµα οργή τα φρένα,
 και λόγια αγκιδωµένα πέταξε στον Οδυσσέα γυρνώντας:
«∆εν έχεις πια, Οδυσσέα, τη δύναµη µηδέ και το κουράγιο,
σαν τότε που τους Τρώες αδιάκοπα χρόνους εννιά πολέµας
για την Ελένη την αρχόντισσα, τη χιονοβραχιονάτη, κι άντρες
στην άγρια µάχη εσκότωνες πολλούς, κι ήταν δικιά σου βουλή,
 το κάστρο το πλατύδροµο που επάρθη του Πριάµου.
Τώρα στο σπίτι σου, στα πλούτη σου φτασµένος τι θρηνιέσαι
µπρος στους µνηστήρες; ∆εν µπιστεύεσαι στην αντριγιά σου τάχα;
Έλα, καλέ, και στάσου δίπλα µου και θώρειε τι θα κάµω,
για να κατέχεις πως ο Μέντορας, του Αλκίµου ο γιος, τις χάρες
 που του 'χουν κάµει στους αντίµαχους µπροστά τις ξεπλερώνει!»
Αυτά είπε, κι όµως δεν του χάριζε τη νίκη ακέρια ακόµα,
τι γύρευε ξανά τη δύναµη και την αντρεία η Παλλάδα
και του Οδυσσέα και του περίλαµπρου να δοκιµάσει γιου του.
Γι αυτό µε χελιδόνα µοιάζοντας στο µαυροκαπνισµένο
 ∆οκάρι της στέγης πετάχτηκε και κάθισε κει πάνω.
Και τους µνηστήρες όµως γκάρδιωναν ο γιος του ∆αµαστόρου
κι ο Ευρύνοµος κι ο ∆ηµοπτόλεµος κι ο Πείσαντρος, το τέκνο
του Πολυχτόρου, κι ο Αµφιµέδοντας κι ο Πόλυβος ο γαύρος'
τι αυτοί στην αντριγιά ξεχώριζαν απ' τους µνηστήρες όλους,
 όσοι 'ταν ζωντανοί και πάλευαν για τη ζωή τους τώρα.
Οι άλλοι νεκροί απ' το τόξο εκοίτουνταν και τις πολλές σαγίτες.
Και τότε ο Αγέλαος πήρε κι έλεγε, ν' ακούσουν όλοι γύρα:
«Φίλοι, τα χέρια του τ' ανίκητα γοργά θα παραλύσουν
του 'φυγε ο Μέντορας' παινέµατα µονάχα κούφια του 'πε,

κι αυτοί ξανά απόµειναν έρηµοι στης πόρτας το κατώφλι.
Ωστόσο τα µακριά κοντάρια σας µη ρίχνετε όλοι αντάµα'
σεις οι έξι τώρα κονταρέψετε, µονάχα ο ∆ίας να δώσει
τον Οδυσσέα νεκρό να ρίξετε, να σας δοξάσει ο κόσµος'
για τους επίλοιπους µη γνοιάζεστε, να πέσει τούτος µόνο!»
 Αυτά είπε, κι όλοι τους κοντάρεψαν, καθώς τους είχε ορίσει,
µε λύσσα, µα η Παλλάδα βίγλιζε και ξεστράτισαν όλα'
τον παραστάτη κάποιος πέτυχε του στέριου του αντρωνίτη,
κι άλλος τους βρήκε το πορτόφυλλο το σφιχταρµοδεµένο,
κι άλλου το φράξο το χαλκόβαρο καρφώθηκε στον τοίχο.
 Κι ως έτσι απ' των µνηστήρων γλίτωσαν τις κονταριές εκείνοι,
γυρνώντας ο θεϊκός, πολύπαθος τους µίλησε Οδυσσέας:
«Φίλοι, η σειρά µας ήρθε! Θα 'λεγα στο πλήθος των µνηστήρων
τώρα κι εµείς να κονταρέψουµε, που να µας θανατώσουν
αραθυµούν, σαν να µην έφταναν οι τόσες αδικίες τους.»
 Αυτά είπε, κι όλοι, σηµαδεύοντας, τους ρίξαν τα κοντάρια'
νεκρός σωριάστη ο ∆ηµοπτόλεµος απ' του Οδυσσέα το χέρι,
κι ο γιος του τον Ευρυάδη σκότωσε, τον Πείσαντρο ο βουκόλος
Φιλοίτιος, κι ο Έλατος χτυπήθηκεν απ' του Εύµαιου το κοντάρι.
Κι ως όλοι αυτοί τη γης την άµετρη δάγκωσαν κι οι µνηστήρες
 πισωποδίζοντας εστάθηκαν στο βάθος του αντρωνίτη,
οι άλλοι, χιµώντας, τα κοντάρια τους απ' τούς νεκρούς τράβηξαν.
Ξανά οι µνηστήρες ρίξαν πάνω τους µε σουβλερά κοντάρια,
τα πιότερα όµως τα ξεστράτισε της Αθηνάς το χέρι'
τον παραστάτη κάποιος πέτυχε του στέριου του αντρωνίτη,
 κι άλλος τους βρήκε το πορτόφυλλο το σφιχταρµοδεµένο,
κι άλλου το φράξο το χαλκόβαρο καρφώθηκε στον τοίχο'
µα απ' το κοντάρι του Αµφιµέδοντα στο χεραρµό χτυπήθη
ξυστά ο Τηλέµαχος, και ξώσαρκα του γδάρθηκε το δέρµα.
Κι ο νώµος του Εύµαιου µε του Χτήσιππου χαράχτη το κοντάρι,
 που διάβη πάνω απ' το σκουτάρι του, πριν πέσει απά στο χώµα.
Κι εκείνοι, γύρω απ' τον πολύβουλο, τον αντρειανό Οδυσσέα,
στο πλήθος των µνηστήρων έριξαν ο καστροπολεµάρχος
βρήκε Οδυσσέας τον Ευρυδάµαντα, κι ο θείος χοιροβοσκός του
βρήκε τον Πόλυβο' ο Τηλέµαχος ο γιος του πάλε βρήκε
 τον Αµφιµέδοντα, και πέτυχε το Χτήσιππο ο βουκόλος
κατάστηθα, και, καµαρώνοντας αυτά τα λόγια του 'πε:
«Υγιέ του Πολυθέρση, πια άλλοτε µη βγάλεις, αναµπαίχτη,
µεγάλο λόγο µες στην τρέλα σου, µον' στους θεούς µπιστεύου
το κάθε τι, γιατί ειν' οι αθάνατοι πολύ τρανότεροι µας.
 ∆ώρο είναι αυτό για το που χάρισες στον Οδυσσέα βοδίσιο
ποδάρι, ως τριγυρνούσε ζήτουλας στο αρχοντικό του µέσα!»
Είπε ο βουκόλος των στριφτόκερων βοδιών µετά ο Οδυσσέας
σιµάθε τον Αγέλαο πέτυχε µε το µακρύ κοντάρι'
κι ο Λειώκριτος, ο γιος του Ευήνορα, χτυπήθη στο λαγγόνι
 απ' τον Τηλέµαχο, και χώθηκε βαθιά ο χαλκός στα σπλάχνα,
κι ως πίστοµα σωριάστη, βρόντηξε το πρόσωπο στο χώµα.
Τότε η Αθηνά το ανθρωποφόνο της ψηλά σκουτάρι ασκώνει
απ' τη στέγη, κι αυτών εσάλεψαν τα φρένα' και σκόρπισαν
στο αρχονταρίκι µέσα τρέχοντας σαν κοπαδιού γελάδες,
 που τις ξιπάζει η µύγα, ακούραστα πετώντας γύρωθέ τους,
καιρό της άνοιξης, σαν άρχισαν οι µέρες να µακραίνουν.
Κι οι άλλοι, ως αγιούπες γαντζοµύτηδες και νυχοποδαράτοι,
που σε που πια χιµούν, ξεκόβοντας απ' τα βουνά, κι εκείνα
τρέχουν να φύγουν απ' τα σύγνεφα, να κατέβουν στον κάµπο'
 µα απ' τους αγιούπες δε γλιτώνουνε, τι δεν µπορούν να φύγουν
µηδέ ν' αντιφερθούν, και χαίρουνται µ' έτοιο κυνήγι οι άνθρωποι
όµοια κι αυτοί µε ορµή δεξόζερβα χτυπουσαν τους µνηστήρες
στο αρχονταρίκι' κι ως τους άνοιγαν χτυπώντας τα κεφάλια,
βαρύς γρικιόταν βόγγος κι άχνιζε το πάτωµα απ' το γαίµα.
 Ο Λειώδης τότε εχύθη κι έπιασε τα γόνα του Οδυσσέα
και λόγια του 'λεγε ανεµάρπαστα µε χίλια παρακάλια:
«Σπλαχνίσου µε, Οδυσσέα, σεβάσου µε, στα γόνατα σου πέφτω!
Εγώ ποτέ µες στο παλάτι σου δεν πείραξα γυναίκα
µε πράξη για µε λόγο αταίριαστο, και τους µνηστήρες, όσοι
 τέτοιες δουλειές έκαµαν άνοµες, ζητούσα ν' αντισκόψω.
Μα αυτοί δε µ' άκουαν, από τ' άδικο να τραβηχτούν, για τούτο
άσκηµα τέλη τώρα απόλαψαν απ' τ' άνοµα τους έργα.
Μα εγώ ήµουν µάντης στα θυµιάµατα, και τώρα αθώος θα πέσω,
τι αλήθεια το καλό που κάνουµε καµιά δε βρίσκει χάρη!»
 Ταυροκοιτώντας ο πολύβουλος του µίλησε Οδυσσέας:
Αν στα θυµιάµατα τους πέτεσαι πως σ' είχαν µάντη αλήθεια,
πόσες φορές µες στα παλάτι µου θα ευκήθης δίχως άλλο
να µη χαρώ ποτέ την όµορφη του γυρισµού µου µέρα,
κι έτσι να πάρεις τη γυναίκα µου, παιδιά να σου γεννήσει.

Πως θες λοιπόν τον πικροθάνατο να τον γλιτώσεις τώρα;»
Αυτά είπε, κι από κάτω σήκωσε µε το βαρύ του χέρι
του Αγέλαου το σπαθί, που ως έπεφτε νεκρός εκείνος, του' χε
φύγει απ' το χέρι, και τον χτύπησε καταµεσίς στο σβέρκο,
κι όπως µιλούσε ακόµα, κύλησε στη σκόνη η κεφαλή του.
 Μα ο γιός του Τέρπιου τότε γλίτωσε του Χάρου, ο τραγουδάρης
ο Φήµιος, στους µνηστήρες που 'ψαλλε συχνά, µα αθέλητα του.
Ορθός, κρατώντας την ψιλόφωνη κιθάρα του στα χέρια
στο παραπόρτι εβρέθη' δίγνωµη βουλή τον κυβερνούσε:
να βγει να κάτσει ικέτης στο βωµό του ∆ία του τρισµεγάλου,
 που τον αυλόγυρο προστάτευε, κι απάνω εκεί ο Λαέρτης
συχνά κι ο γιος του πλήθος έκαιγαν βοδιών µεριά; για κάλλιο
να τρέξει γρήγορα τα γόνατα να πιάσει του Οδυσσέα;
Κι αυτό του εικάστη, ως διαλογίζουνταν, το πιο καλό πως είναι,
να τρέξει, του Οδυσσέα τα γόνατα του αρχοντικού να πιάσει.
 Τη βαθουλή κιθάρα απίθωσε λοιπόν στο χώµα κάτω,
αναµεσής στο ασηµοκάρφωτο θρονί και στο κροντήρι,
κι εκείνος χύθηκε στα γόνατα να πέσει του Οδυσσέα,
και λόγια του 'λεγε ανεµάρπαστα µε χίλια παρακάλια:
«Σπλαχνίσου µε, Οδυσσέα, σεβάσου µε, στα γόνατα σου πέφτω!
 Καηµό και συ θα το 'χεις έπειτα, τον τραγουδάρη αν ίσως
σκοτώσεις, που θνητούς κι αθάνατους µε το τραγούδι ευφραίνω.
Μόνος µου τα 'µαθα' µου φύσηξε λογής λογής τραγούδια
κάποιος Θεός στα φρένα' µου 'ρχεται να τραγουδήσω οµπρός σου,
σαν να 'σουνα θεός' µη µελετάς λοιπόν το χαλασµό µου!
 Γι' αυτά θα µπόρειε κι ο Τηλέµαχος να σου µιλήσει, ο γιος σου,
πως άθελα µου, δίχως διάφορο δικό µου, τους µνηστήρες
έσµιγα εδώ, κι ως ήταν πιότεροι κι η δύναµη τους πλήθια,
µεβιάς µε φέρναν, στις ξεφάντωσες τραγούδια να τους ψάλω.»
Έτσι µιλούσε, κι ο Τηλέµαχος τον άκουσε ο αντρειωµένος,
 και του Οδυσσέα µε βιάση µίλησε, που δίπλα του στεκόταν:
«Μην τον χτυπάς µε το κοντάρι σου, κι είναι άφταιγος! Κρατήσου!
Μα και το Μέδοντα να σώσουµε τον κράχτη, τι µε γνοιάστη
από παιδί µε αγάπη πάντα του στο αρχοντικό µας µέσα'
ξον ο Φιλοίτιος αν τον σκότωσε, για κι ο Εύµαιος, για κι ατός σου,
 αν βρέθηκε µπροστά σου, ως χίµιζες στο αρχονταρίκι µέσα.»
Είπε, κι ο Μέδοντας τον άκουσεν ο µυαλωµένος, τι είχε
ζαρώσει κάτω από 'να κάθισµα και κοίτουνταν χωµένος
σε νιόγδαρτο αγελαδοτόµαρο, του Χάρου να γλιτώσει.
Μεµιάς ξεπρόβαλε απ' το κάθισµα κι εγδύθη το τοµάρι,
 κι έτρεξε αµέσως στου Τηλέµαχου τα γόνατα να πέσει,
και λόγια του 'λεγε ανεµάρπαστα µε χίλια παρακάλια:
«Εδώ είµαι! Την ορµή σου κράτησε, καλέ, και του κυρού σου
µίλησε, µη µου δώσει θάνατο στην πλήθια δύναµη του
µε κοφτερό χαλκό, µανιάζοντας που ρήµαξαν το βιος του
 στο σπίτι εδώ οι µνηστήρες οι άµυαλοι, και σένα σε αψηφούσαν.»
Αχνογελώντας ο πολύβουλος του µίλησε Οδυσσέας:
«Τούτος σου στάθηκε και γλίτωσες' κάνε λοιπόν κουράγιο,
για να κατέχεις πια στα φρένα σου, να 'χεις να λες και σ' όλλους,
παρά κακό πόσο καλύτερο να κάνεις καλοσύνες.
 Μα τώρα στην αυλή να κάτσετε, κι εσύ κι ο φουµισµένος
τραγουδιστής, µακριά απ' τα γαίµατα κι από το αρχονταρίκι,
ως να τελέψω µες στο σπίτι µου το που 'ναι χρεία να γένει.»
Είπε, κι αυτοί κινώντας γρήγορα το αρχονταρίκι αφήκαν
και στου τρανού του ∆ία καθίσανε πλάι το βωµό, κι ολούθε
 τα µάτια γύριζαν, προσµένοντας κάθε στιγµή το Χάρο.
Μα κι ο Οδυσσέας τα µάτια εγύριζε στο αρχονταρίκι ολούθε,
κανένας ζωντανός µην κρύβουνταν, του Χάρου να γλιτώσει.
Κι όλους ως πέρα µες στα γαίµατα τους είδε και στις σκόνες
πεσµένους πλήθος, ψάρια θα 'λεγες που τα 'συραν ψαράδες
 στο βαθουλό γιαλό απ' τη θάλασσα την αφροκυµατούσα
µέσα στα δίχτυα τα χιλιότρυπα, και τα 'ριξαν στον άµµο'
κι αυτά, απλωµένα εκεί, του πελάγου το κύµα λαχταρούνε,
ως τη στιγµή που ο γήλιος λάµποντας το θάνατο τους δώσει.
Παρόµοια κι οι µνηστήρες κοίτουνταν ο ένας απά στον άλλο.
 Κι είπε ο Οδυσσέας ο πολυκάτεχος µιλώντας στον υγιό του:
«Τη βάγια την Ευρύκλεια κράξε µου, Τηλέµαχε, εδώ πέρα'
κάτι έχω να της πω, που µέσα µου πολύ το συλλογιέµαι.»
Είπε, και σύγκλινε ο Τηλέµαχος στου κύρη του το λόγο,
κι αυτά στη βάγια Ευρύκλεια φώναξε, χτυπώντας της την πόρτα:
 «Σήκω, πολύχρονη γερόντισσα, που πιστατείς τις σκλάβες
γυναίκες µέσα στο παλάτι µας, καιρός πια να 'ρθεις µέσα'
σε φώναξε µαθές ο κύρης µου, να σου µιλήσει κάτι.»
Είπε ο Τηλέµαχος, κι ο λόγος του δεν πήγε κατ' ανέµου'
βγηκεν η βάγια απ' του καλόφτιαστου την πόρτα γυναικίτη
 και τράβηξε, µε τον Τηλέµαχο µπροστά, στο αρχονταρίκι.
Τον Οδυσσέα κει πέρα αντίκρισε στους σκοτωµένους µέσα
στο λύθρο και στο γαίµα ολάκερο λουσµένο  σαν το λιόντα,
που κοπαδιού γελάδα ως σπάραξε, κινάει να φύγει, κι είναι
το στήθος του όλο και τα µάγουλα ζερβά δεξιά στο γαίµα
 λουσµένα, κι όποιος τον αντίκρισε, τον παραλύει η τροµάρα.
Όµοια κι εκείνος αίµα στάλαζε, χέρια ψηλά και πόδια.
Κι αυτή, τους σκοτωµένους βλέποντας και ποταµό το γαίµα,
τρανό θωρώντας έργο, κίνησε στριγγιά φωνή να σύρει
από χαρά, µα αυτός την κράτησε, τη φόρα κόβοντας της,
 και κράζοντας την ανεµάρπαστα κινούσε λόγια οµπρός της:
«Χάρου από µέσα σου, γερόντισσα, και βάστα, µη φωνάζεις'
δε θέλει ο θεός χαρά να δείχνουµε µπροστά σε σκοτωµένους!
Τούτους η µοίρα των αθάνατων και τ' άνοµά τους έργα
τους δάµασαν, τι δε λογάριαζαν στον κόσµο απ' τους ανθρώπους
 τρανό, αχαµνό  κανένα, αν λάχαινε να τους συντύχει κάποιος,
κι άσκηµα τέλη τώρα απόλαψαν από τις αδικίες τους.
Μον' έλα τώρα εσύ, µαρτύρα µου για του σπιτιού τις δούλες.
ποιές απόµειναν ακριµάτιστες και ποιες µε ξεψηφούσαν.»
Κι η βάγια Ευρύκλεια τότε µίλησε κι απηλογήθη κι είπε:
 «Για τούτα, γιε µου, που µε ρώτησες θα πω την πάσα αλήθεια:
Έχεις πενήντα στο παλάτι σου γυναίκες όλες όλες
σκλάβες' αυτές δουλειές τις µάθαµε σιγά σιγά να κάνουν,
να ξαίνουν το µαλλί κι υπόµονα να στρέγουν τη σκλαβιά τους.
Μα οι δώδεκα από τούτες, πέφτοντας σε αδιαντρ πια µεγάλη,
 µήτε και µένα πια γάριαζαν µηδέ και την κυρά τους
την Πηνελόπη. Κι ο Τηλέµαχος πριν λίγο εγίνηκε άντρας,
και δεν τον άφηνε η µητέρα του τις σκλάβες ν' αφεντεύει.
Τώρα στο ανώι γοργά το λιόφωτο, στο ταίρι σου θ' ανέβω,
να της τα πω, τι ένας αθάνατος την έχει σ' ύπνο ρίξει.»
 Τότε ο Οδυσσέας ο πολυµήχανος γυρνώντας αποκρίθη:
«Μην τη ξυπνάς ακόµα' πήγαινε να πεις στις σκλάβες πρώτα
εδώ να' ρθουν  αυτές που αταίριαστες δουλειές πιο πριν σκάρωναν.»
Αυτά της είπε, κι η γερόντισσα το αρχονταρίκι αφήκε,
στις σκλάβες για να πάει το µήνυµα και να τις σπρώξει να' ρθουν.
 Κι έκραξε εκείνος τον Τηλέµαχο, το θείο χοιροβοσκό του
και το βουκόλο, κι ανεµάρπαστα κινούσε λόγια οµπρός τους:
«Νεκρούς να κουβαλάτε αρχίσετε, κι οι δούλες να συντράµουν
οι ίδιες µετά τα παγκαλόµορφα θρονιά και τα τραπέζια
µε το νερό και τα χιλιότρυπα σφουγγάρια να παστρέψουν.
 Κι ως θα 'χετε όλη πια την κάµαρα τρογύρα συµµαζέψει,
τις δούλες έξω απ' το καλόχτιστο να βγάλτε αρχονταρίκι,
και στην αυλή, στο θόλο ανάµεσα και στον πανώριο φράχτη
τα κοφτερά σπαθιά ανασέρνοντας χτυπάτε τις και σ' όλες
να δώστε θάνατο, τον έρωτα για πάντα να ξεχάσουν,
 που εχαίρουνταν ως τώρα σµίγοντας κρυφά µε τους µνηστήρες.»
Έτσι όρισε, κι οι δούλες έφτασαν όλες µαζί και µπήκαν
πικρά θρηνολογώντας, κι έτρεχε το δάκρυ τους ποτάµι.
Των σκοτωµένων πρώτα σήκωναν και βγάζαν τα κουφάρια,
και στης αυλής της καλοτείχιστης το σκεπαστό από κάτω
 τον έναν πλάι στον άλλο απίθωναν και κάτω απ' του Οδυσσέα
την προσταγή, να κάνουν γρήγορα, τους βγάζαν στανικώς τους.
Πήραν µετά τα παγκαλόµορφα θρονιά και τα τραπέζια
και µε νερό και µε χιλιότρυπα τα πάστρευαν σφουγγάρια.
Μετά ο βουκόλος κι ο Τηλέµαχος κι ο θείος χοιροβοσκός τους
 µε ξύστρες έτριβαν το πάτωµα στο στέριο αρχονταρίκι.
κι οι δούλες µάζευαν τα ξύσµατα και τα πετούσαν όξω.
Κι ως είχαν όλη πια την κάµαρα τρογύρα συµµαζέψει,
τις δούλες σύραν όξω απ' τ' όµορφο, το στέριο αρχονταρίκι,
και στην αυλή, στο θόλο ανάµεσα και στον πανώριο φράχτη,
 µες στο στενάδι εκεί τις µάντρωσαν, να µην µπορούν να φύγουν.
Και τότε ο γνωστικός Τηλέµαχος το λόγο επήρε κι είπε:
«Όχι, σ' αυτές δε θέλω θάνατο να δώσω τιµηµένο
που στο κεφάλι της µητέρας µου κι εµένα καταφρόνια
σκορπούσαν και ντροπή, και πλάγιαζαν µαζί µε τους µνηστήρες!»
 Είπε, και γαλαζόπλωρου άρµενου χοντρό σκοινί στεριώνει
από τρανή κολόνα, κι έζωσε µ' αυτό το θόλο γύρα,
ψηλά τανιώντας το, τα πόδια τους στο χώµα να µη φτάνουν.
Πως όταν τσίχλες απλοφτέρουγες για περιστέρες θέλουν
να φτάσουν στη φω πια τους κι άξαφνα φριχτή κούρνια τις δέχτη,

τι πιάστηκαν στα βρόχια, που έτυχαν στηµένα µες στα θάµνα 
όµοια κι οι δούλες τα κεφάλια τους γραµµή κρατούσαν, κι όλες
θε πια είχαν στο λαιµό, από θάνατο να παν συφοριασµένο,
και σπάραζαν µε τα ποδάρια τους  για λίγην ώρα µόνο.
Μετά και το Μελάνθιο τράβηξαν στην πόρτα του αντρωνίτη
 µπροστά, µες στην αυλή, και µε άσπλαχνο χαλκό του κόψαν µύτη
κι αφτιά, κι όλο θυµό του τσάκισαν τα χέρια και τα πόδια,
και τ' αχαµνά του ξεριζώνοντας στους σκύλους τα πέταξαν,
για να τα φαν ωµά' κι ως τέλεψαν, χέρια και πόδια έπλυναν
και στο παλάτι πίσω διάγειραν, τον Οδυσσέα να σµίξουν.
 Κι εκείνος στην Ευρύκλεια µίλησε, την µπιστεµένη βάγια:
«Φέρε µου θειάφι εδώ, γερόντισσα, που το κακό ξορκίζει,
και φέρε και φωτιά, την κάµαρα τρογύρα να θειαφίσω.
Καί συ την Πηνελόπη φώναξε να 'ρθεϊ, µαζί κι οι βάγιες,
κι όλες τις δούλες στο παλάτι µου ξεσήκωσε τις να 'ρθουν.»
 Κι η βάγια Ευρύκλεια τότε µίλησε κι απηλογήθη κι είπε:
«Παιδί µου, τούτα που µολόγησες σωστά και δίκια είν' όλα,
µα να σου φέρω πρώτα πρόσµενε χλαµύδα και χιτώνα'
έτσι, µες στο ίδιο το παλάτι σου µη στέκεις, µε κουρέλια
τους φαρδιούς ώµους σου σκεπάζοντας' ντροπή µεγάλη θα 'ταν!»
 Τότε ο Οδυσσέας ο πολυµήχανος απηλογήθη κι είπε:
«Φωτιά πιο πρώτα να µου ανάψουνε στον αντρωνίτη θέλω!»
Είπε, κι η βάγια Ευρύκλεια σύγκλινε στου αφέντη της το λόγο'
φωτιά και θειάφι αµέσως έφερε, και θειάφιζε ο Οδυσσέας,
το αρχονταρίκι πρώτα κι έπειτα κι αυλή και τ' άλλο σπίτι.
 Κι εδιάβη η Ευρύκλεια µέσα απ' τ όµορφο παλάτι του Οδυσσέα,
στις σκλάβες για να πάει το µήνυµα και να τις σπρώξει να 'ρθουν.
Κι αυτές, ως βγήκαν απ' την κάµαρα µε τα δαδιά στα χέρια,
στον Οδυσσέα τρογύρα εχύθηκαν καλωσορίζοντας τον'
κι όπως φιλούσαν το κεφάλι του µε αγάπη και τους ώµους,
 τα χέρια σφίγγοντας του, ολόγλυκος τον πήρε εκείνον πόθος
για κλάµατα και βόγγους, τι όλες τους τις γναφιζε η καρδιά του.
Οµήρου Οδύσσεια  ψ
Μετάφραση Ν. Καζαντζάκη  Ι. Κακριδή

 Και τότε ολόχαρη η γερόντισσα ψηλά στο ανώγι ανέβη
µε γόνατα γοργοτρεχάµενα, µε πόδια που σκόνταβαν,
να πάει στη ρήγισσα το µήνυµα, πως έφτασε ο καλός της'
κι ως στάθη πάνω απ' το κεφάλι της, τα λόγια αυτά της είπε:
 «Για ξύπνα, Πηνελόπη κόρη µου, τα µάτια σου να ιδούνε
ό,τι καιρούς και χρόνια αδιάκοπα λαχτάριζε η καρδιά σου!
Ήρθε ο Οδυσσέας, στο σπίτι του έφτασε, κι ας είχε αργήσει τόσο,
και τους µνηστήρες όλους σκότωσε τους άνοµους, που έτρωγαν
το βιος του, ρήµαζαν το σπίτι του και παίδευαν το γιο του.»
 Κι η Πηνελόπη τότε η φρόνιµη της αποκρίθη κι είπε:
«Κυρούλα, τα µυαλά σου εσήκωσαν τώρα οι θεοί' µπορούνε
µαθές και τον περίσσια φρόνιµο ν' αποτρελάνουν τούτοι,
µπορούν ακόµα και στον άµυαλο να δώσουν φρονιµάδα.
Αυτοί είναι που το νου σου εσάλεψαν πριν ήσουν µυαλωµένη.
 Τι µε αναµπαίζεις, που στο στήθος µου φωλιάζουν πίκρες µύριες,
τέτοια µωρόλογα ιστορώντας µου, κι απ' το γλυκό µε ασκώνεις
τον ύπνο, που άπλωνε στα µάτια µου και µ' είχε αποκαρώσει;
Αφόντας ο Οδυσσέας ξεκίνησε να ιδεί την ξορκισµένη
την Κακοτροία, ποτέ δεν έγειρα σε τέτοιον ύπνο ανέγνοιο.
 Κατέβα τώρα, τρέχα γύρισε στο γυναικίτη πίσω'
τι αν άλλη κάποια από τις σκλάβες µου που βρίσκουνται στο σπίτι ερχόταν κι απ' τον
ύπνο µε άσκωνε µε τούτα τα µαντάτα,
άσκηµα αλήθεια θα την έδιωχνα στην κάµαρα της πίσω'
εσύ αν γλιτώνεις τώρα, χρώστα το στα γερατιά σου µόνο!»
 Κι η Ευρύκλεια η βάγια απηλογήθηκε και τέτοια της µιλούσε:
«∆εν παίζω εγώ µαζί σου, κόρη µου, µον' είπα την αλήθεια'
ήρθε ο Οδυσσέας, στο σπίτι του έφτασε, καθώς µε ακούς µπροστά σου: κείνος ο ξένος,
που στο σπίτι µας τον αψηφούσαν όλοι!
Πρέπει ο Τηλέµαχος να κάτεχε καιρό τον ερχοµό του,
 µα γνωστικός ως ήταν, έκρυβε του κύρη του τη γνώµη,
ως να πλερώσουν οι άντρες οι άνοµοι τις αδικίες που έκαµαν.»
Είπε, κι αυτή σηκώθη ολόχαρη πηδώντας απ' την κλίνη,
και τη γερόντισσα αγκαλιάζοντας µε δακρυσµένα µάτια
την έκραξε και µε ανεµάρπαστα µιλούσε λόγια κι είπε:
 «Αχ, έλα τώρα, καλοµάνα µου, την πάσα αλήθεια πες µου!
Ψέµα αν δεν είναι πως εδιάγειρε, καθώς µου λες, στο σπίτι,
πως στους µνηστήρες τους αδιάντροπους έβαλε χέρι, ως ήταν
ένας αυτός, κι εκείνοι βρίσκουνταν όλοι µαζί εδώ µέσα;»
Κι η βάγια Ευρύκλεια απηλογήθηκε µε τέτοια λόγια κι είπε:
 «∆εν είδα κι ουδέ µου 'παν άκουσα τα βογγητά µονάχα
αυτών που σφάζουνταν καθόµασταν εµείς σκιαγµένες µέσα
στο γυναικίτη τον καλόφτιαστο' σφιχταρµοσµένες πόρτες
µας κλειούσαν, ως που πια ο Τηλέµαχος ο γιος σου, απ' το γονιό του
σταλµένος, έφτασε και µ' έκραξε να πάω στο αρχονταρίκι.
 Τον Οδυσσέα κει πέρα αντίκρισα, στους σκοτωµένους µέσα
να στέκεται' κι εκείνοι γύρα του στο πατηµένο χώµα'
κοιτόνταν πανωτοί. Θωρώντας τον θα λάρωνε η ψυχή σου,
στο γαίµα και στο λύθρο ολάκερο λουσµένο, σαν το λιόντα!
Όλους εκείνους στην αυλόπορτα κοντά τους κουβάλησαν σωρό,
 κι αυτός, µεγάλη ανάβοντας φωτιά, το αρχοντικό του
θειάφιζε τ' όµορφο, και µ' έστειλε µετά να σε φωνάξω.
Μον' έλα, ακλούθα µου, να πάρετε µαζί κι οι δυο στα φρένα,
τρανή χαρά, γιατί τραβήξατε περίσσια αλήθεια πάθη'
µα η προσµονή σας η πολύχρονη πια πήρε τέλος τώρα'
 εκείνος ζωντανός εδιάγειρε στα τζάκι του, και βρήκε
και σένα και το γιο στο σπίτι του, κι απ' τους αδικοπράχτες
µνηστήρες όλους πήρε εγδίκηση στο αρχοντικό του µέσα.»
Κι η Πηνελόπη τότε η φρόνιµη γυρνώντας αποκρίθη:
«Μη λες µεγάλα λόγια, µάνα µου, και µη γελάς ακόµα!
 Κατέχεις όλοι ποια θα νιώθαµε χαρά, κι εγώ περίσσια,
µαζί κι ο γιος µας ο Τηλέµαχος, αν πρόβελνε µπροστά µας.
Όµως σωστός δεν είναι ο λόγος σου κι αυτά που ξαφηγιέσαι'
κάποιος αθάνατος θα σκότωσε τους αντρειανούς µνηστήρες,
για τ' άνοµά τους τα φερσίµατα και τ' άδικά τους έργα
 θυµώνοντας' τι δε λογάριαζαν στον κόσµο απ' τους ανθρώπους
τρανό, αχαµνό  κανένα, αν λάχαινε να τους συντύχει κάποιος.
Τις αδικίες τους τούτοι πλέρωσαν, µα κι ο Οδυσσέας το δρόµο
του γυρισµού µακριά τον έχασε και χάθηκε κι ατός του!»
Κι η βάγια Ευρύκλεια τότε µίλησε κι απηλογήθη κι είπε:
 «Ποιος λόγος, κόρη µου, σου ξέφυγε της δοντωσιάς το φράχτη;
πως ο άντρας σου ποτέ στο σπίτι του δε γέρνει πια  κι εκείνος βρίσκεται µέσα, πλάι
στο τζάκι του! Πάντα άπιστη η καρδιά σου!
Όµως για ένα άλλο εγώ ολοφάνερο σηµάδι θα µιλήσω,
για την πληγή, πα πια υ του αφήκε µε τ' άσπρο δόντι ο κάπρος'

κει που τον έπλενα, τη γνώρισα, και γύρεψα και σένα
να σου τη δείξω, µα µου βούλωσε το στόµα µε τα χέρια,
να µη µιλήσω' ο νους του δούλευε µαθές και µε αµποδούσε.
Μον' έλα, ακλούθα µου, την ίδια µου ζωή στο ζύγι βάνω'
αν δεις πως σε γελώ, µε θάνατο πικρό θανάτωσε µε!»
 Κι η Πηνελόπη τότε η φρόνιµη της αποκρίθη κι είπε:
«Των αναιώνιων, καλοµάνα µου, θεών να ξεδιαλύνεις
τις τέχνες όλες είναι αβόλετο, πολύξερη κι ας είσαι.
Ωστόσο πάµε ν' ανταµώσουµε το γιο µου' τους µνηστήρες
νεκρούς να ιδώ µπροστά µου θα' θελα, να ιδώ και το φονιά τους.»
 Αυτά είπε, κι απ' το ανώι κατέβαινε' το νου της δέρναν γνώµες
πολλές: από µακριά στον άντρα της ρωτήµατα να βάλει;
για να σιµώσει το κεφάλι του να πιάσει και τα χέρια,
να τα φιλήσει; Κι ως προχώρησε και διάβη το κατώφλι,
αντικριστά του πήγε κάθισε, στο αντίφεγγα της φλόγας,
 στον άλλο τοίχο' κείνος κάθουνταν πλάι στην ψηλή κολόνα
µε κεφαλή σκυφτή, και πρόσµενε, µια και τον είδε οµπρός της,
την ώρα που η τρανή γυναίκα του θα του µιλούσε πρώτη.
Μα αυτή βουβή πολληώρα εκάθουνταν και τα 'χε σα χαµένα,
και µια τον θώρειε καταπρόσωπα στυλώνοντας τα µάτια,
 και µια καθόλου δεν τον γνώριζε ντυµένο στα κουρέλια.
Τότε ο Τηλέµαχος της µίλησε βαριά αποπαίρνοντάς τη:
«Μάνα κακόµανα, που ανήµερη καρδιά στα στήθη κρύβεις!
Και πως κρατιέσαι από τον κύρη µου µακριά και δε ζυγώνεις
να κάτσεις πλάι του, τα ρωτήµατα να πιάσεις και τα λόγια;
 ∆ε βρίσκεται άλλη τόσο αλύγιστη γυναίκα, να τραβιέται
µακριά απ' τον άντρα της, που ως έσυρε στα ξένα µύρια πάθη,
στα είκοσι χρόνια ξαναγύρισε στη γη την πατρική του.
Μα είναι η καρδιά σου λέω πιο αµάλαγη κι από την πέτρα ακόµα!»
Κι η Πηνελόπη τότε η φρόνιµη γυρνώντας του αποκρίθη:
 «Γιε µου, η καρδιά βαθιά στα στήθη µου χαµένα τα 'χει τώρα'
λόγο να πω δεν έχω ανάκαρα µηδέ και να ρωτήσω,
µηδέ και να τον δω κατάµατα. Μα αν είναι αλήθεια εκείνος,
που τώρα διάγειρε στο σπίτι του, το δίχως άλλο οι δυο µας
θα γνωριστούµε, και καλύτερα' τι βρίσκουνται σηµάδια,

που µόνο εµείς οι δυο κατέχουµε, κρυφά απ' τους άλλους όλους.»
Αυτά είπε εκείνη, κι αχνογέλασε τότε ο Οδυσσέας ο θείος,
και στον Τηλέµαχο ο πολύπαθος γυρνώντας του µιλούσε:
«Τηλέµαχε, άσε τη µητέρα σου δω µέσα να µε βάλει
σε δοκιµή' πολύ καλύτερα σε λίγο θα µε µάθει.
 Τώρα λερά και µε παλιόρουχα θωρώντας µε µπροστά της
µου δείχνει καταφρόνια, λέγοντας, εγώ δεν είµαι εκείνος.
Μα εµείς ας δούµε πως καλύτερα θα βγει η δουλειά ως την άκρη'
απ' το λαό κι αν ένας έτυχε να σκοτωθεί µια µέρα,
κι αν πίσω του πολλούς δεν άφησε, για να τον γδικιωθούνε,
 φεύγει ο φονιάς απ' την πατρίδα του κι απ' τους δικούς του αλάργα.
Κι εµείς σκοτώσαµε της πόλης µας τους στύλους, της Ιθάκης
τους νιους τους πιο τρανούς' θα σου 'λεγα να το καλολογιάσεις!»
Και τότε ο γνωστικός Τηλέµαχος του απηλογήθη κι είπε:
«Ατός σου, κύρη µου, στοχάσου το' τι, ως λεν, στον κόσµον όλο
 άλλος δεν είναι µε πιο φρόνιµη βουλή από σένα, κι ούτε
θνητός κανείς αποδυνάζεται να µετρηθεί µαζί σου.
Εµείς, ορµή γεµάτοι, πίσω σου θα' ρθούµε' το κουράγιο
δε θα µας λείψει, µε όση δύναµη πληθαίνει στο κορµί µας.»
Τότε ο Οδυσσέας ο πολυµήχανος του απηλογήθη κι είπε:
 «Εγώ να σου την πω τη γνώµη µου, την πιο σωστή που ξέρω'
λουστείτε πρώτα πρώτα, αλλάξετε και γιορτινά ντυθείτε,
και βάλτε του σπιτιού τις δούλες µας να στολιστούν, κι εκείνες'
κι ο τραγουδάρης την ψιλόφωνη κιθάρα του κρατώντας να πάρει
το σκοπό, χαρούµενο χορό να στήσετε όλοι'
 κάποιος να πει πως γάµος γίνεται, γρικώντας σας απόξω,
για στρατοκόπος που προσδιάβηκε για κι οι γειτόνοι γύρα'
µην ξεχυθεί κι απλώσει το άκουσµα στο κάστρο, πως χαθήκαν
όλοι οι µνηστήρες, πριν προλάβουµε να βγούµε εµείς, να πάµε
όξω στο χτήµα το πολύδεντρο, κι εκεί να στοχαστούµε
 όποια βουλή του Ολύµπου ο κύβερνος µας δώσει για καλό µας.»
Είπε ο Οδυσσέας, κι αυτοί στο λόγο του µετά χαράς συγκλίναν
λούστηκαν πρώτα πρώτα κι άλλαξαν και γιορτινά ντύθηκαν,
στολίστηκαν κι οι δούλες' παίρνοντας τη βαθουλή κιθάρα
κι ο θείος τραγουδιστής στα στήθη τους ξεσήκωσε τον πόθο

χορό να στήσουν αψεγάδιαστο, γλυκά να τραγουδήσουν.
Κι απ' των ποδιών τους χτύπους το τρανό παλάτι αντιδονούσε,
καθώς χόρευαν οι οµορφόζωστες γυναίκες µε τους άντρες'
και τούτα λέγαν όσοι διάβαιναν γρικώντας τους άπόξω:
«Κάποιος παντρεύτη τη βασίλισσα την πολυγυρεµένη,
 κι ουδέ το αποδυνάστη η ανέσπλαχνη του αντρός της ν' αφεντέψει.
τα σπίτια ως τέλος, απαντέχοντας ως να διαγείρει εκείνος.»
Τέτοια αναθίβαναν δεν κάτεχαν µαθές το τι είχε γίνει.
Την ώρα αυτή ο Οδυσσέας ο αντρόκαρδος στο σπίτι του απ' τα χέρια
της Ευρυνόµης της κελάρισσας ελούστη κι εµυρώθη'
 και φόρεσε χιτώνα κι όµορφη χλαµύδα, κι η Παλλάδα
απ' το κεφάλι ως κάτω του 'χυνε πολλή οµορφιά, να δείχνει
σαν πιο γεµάτος, πιο αψηλόκορµος, κι από την κεφαλή του
µα πια κρεµούσε σαν τα ολόσγουρα του ζουµπουλιού λουλούδια.
Πως χύνει απά στο ασήµι µάλαµα καλός τεχνίτης, που 'χει
 απ' την Παλλάδα και τον Ήφαιστο περίσσιες τέχνες µάθει,
κι είναι ό,τι φτιάξει µαστορεύοντας όλο οµορφιά και χάρη 
όµοια κι εκείνη χάρη του 'χυνε στην κεφαλή, στους ώµους,
κι απ' το λουτρό θαρρείς αθάνατος ξεπρόβαλε στην όψη.
Κι ως πίσω στο θρονί του εκάθισε, που λίγο πριν καθόταν
 αντικριστά µε τη γυναίκα του, κινούσε λόγια κι είπε:
«Καηµένη, απ' όλες όσες βρίσκουνται γυναίκες µόνο εσένα
οι αθάνατοι του Ολύµπου αµάλαγη καρδιά στα στήθη έβαλαν!
∆ε βρίσκεται άλλη τόσο αλύγιστη γυναίκα, να τραβιέται
µακριά απ' τον άντρα της, που ως έσυρε στα ξένα µύρια πάθη,
 στα είκοσι χρόνια ξαναγύρισε στη γη την πατρική του.
Μον' έλα, καλοµάνα, στρώσε µου την κλίνη, να πλαγιάσω
µονάχος καν, τι τούτη σιδερή καρδιά στα στήθη κρύβει.»
Κι η Πηνελόπη τότε η φρόνιµη του απηλογήθη κι είπε:
«Καηµένε, δε µεγαλοπιάνουµαι κι ουδέ αψηφώ κανένα
 κι ουδέ ξαφνίζουµαι' τη θύµηση κρατώ πως ήσουν τότε,
σαν έφευγες µε το µακρόκουπο καράβι απ' την Ιθάκη.
Μον' έλα, Ευρύκλεια, το κλινάρι του γοργά να στρώσεις όξω
απ' την καλόχτιστή µας κάµαρα, που 'χε µονάχος χτίσει'
όξω τη στέρια κλίνη σύρτε του, και βάλτε και στρωσίδια,

φλοκάτες και προβιές και λιόφωτα να σκεπαστεί σεντόνια.»
Αυτά είπε εκείνη δοκιµάζοντας τον άντρα της, µα τούτος
συχύστη κι είπε στη γυναίκα του τη γνωστικιά αναµµένος:
«Γυναίκα, αλήθεια, αυτός ο λόγος σου µες στην καρδιά µε αγγίζει!
Ποιος το κλινάρι µετασάλεψε; Καλός τεχνίτης να 'ταν,
 και πάλε θα του 'ρχόταν δύσκολο! Μόνο θεός µπορούσε,
αν ήθελε, να 'ρθεί κι ανέκοπα να το µετασαλέψει.
Μα απ' τους θνητούς που ζουν δε γίνεται τη θέση να του αλλάξει
κανείς, κι ας είναι απά στα νιάτα του' το τορνευτό κλινάρι
τρανό σηµάδι κρύβει' τα 'φτιαξαν τα χέρια τα δικά µου.
 Φύτρωνε δέντρο, ε πια στενόφυλλη, µες στον αυλόγυρο µας,
ξεπεταµένο κι ολοφούντωτο, χοντρό σα µια κολόνα.
Και πήρα κι έχτισα τρογύρα του την κάµαρα µε πέτρες
πυκνές ως πάνω, και τη σκέπασα καλά καλά µε στέγη'
κι αφού της πέρασα πορτόφυλλα καλαρµοσµένα, στεριά,
 έκοψα απάνω της στενόφυλλης ελιάς κλαδιά και φούντα,
και τον κορµό απ' τη ρίζα κλάδεψα, προσεχτικά, πιδέξια
µε το σκεπάρνι πελεκώντας τον, µε στάφνη ισιώνοντας τον,
κλινόποδο να γένει, κι άνοιξα µε το τρυπάνι τρύπες.
Κει πάνω το κλινάρι εστήριξα, καλά πλανίζοντας το,
 και µε το µάλαµα το πλούµισα, το φίλντισι, το ασήµι!
τέλος λουριά από βόδι ετάνυσα, που απ' την πορφύρα άστραφταν.
Το µυστικό σου το φανέρωσα σηµάδι, µα δεν ξέρω
αν το κλινάρι ακόµα στέκεται, γυναίκα, για κανένας
το λιόδεντρο απ' τη ρίζα του 'κοψε και του άλλαξε τη θέση.»
 Αυτά είπε, κι εκείνης τα γόνατα λύθηκαν κι η καρδιά της,
τ' αλάθευτα σηµάδια ως γνώρισε στα λόγια του Οδυσσέα'
και χύθη οµπρός θρηνώντας, έριξε τα δυο της χέρια γύρω
στυυ αντρός της το λαιµό, του φίλησε την κεφαλή και του 'πε:
«Μη µου κακιώνεις! Σέ όλα το 'δειξες το πιο ξύπνο πως έχεις
 µυαλό, Οδυσσέα! Μα αλήθεια βάσανα πολλά οι θεοί µας δώκαν,
που ζούλεψαν και δε µας αφήκαν τη νιότη να χαρούµε
ο ένας του άλλου και να γεράσουµε µαζί συντροφεµένοι.
Όµως αλήθεια µην οργίζεσαι και µη χολιας µαζί µου,
που µόλις σ' είδα, την αγάπη µου δε σου 'δειξα σαν τώρα'
 ποτέ η καρδιά µαθές στα στήθη µου δεν έπαψε να τρέµει,
µην έρθει κάποιος µε τα λόγια του θνητός και µε πλανέσει'
τι άνοµα κέρδη να σοφίζουνται πολλούς θα βρεις στον κόσµο.
Κι η Ελένη η αργίτισσα δε θα 'σµιγε, του γιου του Κρόνου η κόρη,
µ' έναν αλλόξενο, στην κλίνη του για να χαρεί τον πόθο,
 αν κάτεχε πως πίσω σπίτι της µια µέρα θα τη φέρναν
οι γιοι των Αχαιών οι αντρόκαρδοι στην πατρική της χώρα.
Όµως θεά σ' αυτές τις άπρεπες δουλειές την είχε σπρώξει'
πιο πριν µαθές δεν της δυνάστευε τα φρένα τούτη η τύφλα
η ξορκισµένη, οπούθε κίνησαν και τα δικά µας πάθη.
 Μα τώρα που έτσι κατακάθαρα µου τα 'πες τα σηµάδια
της κλίνης µας, που δεν τα κάτεχε κανείς στον κόσµον άλλος
ξον από µας τους δυο, το αντρόγενο, και µια µονάχα βάγια,
την Αχτορίδα, που απ' τον κύρη µου, για δω ως κινούσα, πήρα,
και που στης στεριάς µας της κάµαρας παράστεκε την πόρτα,
 τώρα µε πείθεις, όσο αλύγιστη καρδιά κι αν κρύβω εντός µου!»
Είπε, κι ακόµα πιο του ξάναψε του θρήνου τη λαχτάρα,
την ακριβή, πιστή γυναίκα του στην αγκα πια ως κρατούσε.
Πως χαίρουνται στεριά αντικρίζοντας στη θάλασσα όσοι πλέκουν,
τι ο Ποσειδώνας το καλόφτιαστο τους τσάκισε καράβι,
 που το βασάνισαν τα κύµατα τα φοβερά κι οι άνεµοι,
και λίγοι απ' την ψαριά τη θάλασσα γλιτώνουν κολυµπώντας,
να βγουν στο σκρόγιαλο, κι απάνω τους πολλή έχει πήξει αρµύρα,
κι όπως στεριά πατούνε, χαίρουνται, που το χαµό ξέφυγαν 
όµοια κι εκείνη αναντρανίζοντας το ταίρι της χαιρόταν,
 κι ουδ' έλεγε να βγάλει τ' άσπρα της βραχιόνια απ' το λαιµό του.
Η Αυγή θα πρόβαινε η χρυσόθρονη κι ακόµα θα θρηνούσαν,
αν η Αθηνά, η θεά η γλαυκόµατη, δέ στοχαζόταν άλλα:
Τη Νύχτα αντίσκοψε στα πέρατα της δύσης, να µακρύνει,
και την Αυγή τη ροδοδάχτυλη στον Ωκεανό κρατούσε,
 κι ουδέ να ζέψει τα γοργόφτερα πουλάρια της, το Λάµπο
και το Φαέθοντα, την άφηνε, στη γη το φως να φέρουν.
Κι είπε ο πολύβουλος στο ταίρι του γυρνώντας Οδυσσέας:
«Γυναίκα, αλήθεια, δεν ετέλεψαν οι µόχτοι µου όλοι ακόµα,
µον' κι άλλα βάσανα αλογάριαστα µε καρτερούν ξοπίσω,
 τρανά κι ασήκωτα' δε γίνεται να τα ξεφύγω ως τέλος.
Αυτά η ψυχή µου τα προφήτεψε του Τειρεσία, τη µέρα
στον Κάτω Κόσµο που κατέβηκα, γυρεύοντας το δρόµο
του γυρισµού για τους συντρόφους µου και για τον ίδιο εµένα.
Μον' έλα, πάµε πια να γείρουµε, γυναίκα, στο κλινάρι,

για να φραθούµε στον ολόγλυκο παραδοµένοι γύπνο.»
Κι η Πηνελόπη τότε η φρόνιµη του απηλογήθη κι είπε:
«Στρωµένο θα 'ναι το κλινάρι σου την ώρα που η καρδιά σου
θα το γυρέψει, µια κι οι αθάνατοι σε αξίωσαν να διαγείρεις στο
αρχοντικό σου το καλόχτιστο, στο πατρικό σου χώµα.
 Μα αφού θεός σου τον εθύµισε κι ήρθε ξανά στο νου σου,
πες µου το µόχτο που σου απόµεινε' µια µέρα θα τον µάθω
έτσι κι αλλιώς, θαρρώ' καλύτερα µιας απαρχής να ξέρω.»
Τότε ο Οδυσσέας ο πολυµήχανος γυρνώντας αποκρίθη:
«Καηµένη, γιατί πας γυρεύοντας να µάθεις και µε σπρώχνεις
 να σου τα πω; Μα ας είναι, αγρίκα τα, δεν τα κρατώ κρυµµένα'
µα δε θα νιώσεις αναγάλλιαση, κι ουδέ κι ατός µου νιώθω
καµιά χαρά  που µου παράγγελνε σε πολιτείες να οδέψω
θνητών πολλές, κουπί καλάρµοστο στο χέρι µου κρατώντας,
σε ανθρώπους ως να φτάσω, θάλασσα που δεν κατέχουν τι είναι,
 κι ουδέ ποτέ µε αλάτι αρτίζουνε τα φαγητά που τρώνε,
κι ουδέ καράβια αλικοµάγουλα ποτέ αγνάντεψαν, µήτε
κου πια καλάρµοστα, που ως φτερούγες δροµίζουν τα καράβια.
Κι ένα σηµάδι µου 'πε ξάστερο  γιατί να σου το κρύψω;
Σα µε ανταµώσει λέει στη στράτα µου κανένας πεζολάτης
 και λιχνιστήρι πει στον ώµο µου πως κουβαλώ τον ώριο,
στο χώµα τότε µου παράγγελνε να µπήξω το κουπί µου,
κι αφού θυσίες προσφέρω πάγκαλες στο ρήγα Ποσειδώνα,
κριάρι και καπρί λατάρικο και ταύρο σφάζοντας του,
να στρέψω πίσω και στον τόπο µου τρανές βοδιών θυσίες
 να κάµω στους θεούς, που αθάνατοι τα ουράνια πλάτη ορίζουν,
σε όλους γραµµή. Κι ακόµα ο θάνατος γλυκός, γαλήνιος θα 'ρθει
να µε 'βρει αλάργα από τη θάλασσα, τα µάτια να µου κλείσει
µες σε βαθιά, καλά γεράµατα' κι ολόγυρα οι λαοί µου
θα ζουν χαιράµενοι' έτσι µου 'λεγε πως θα τελέψουν όλα.»
 Κι η Πηνελόπη τότε η φρόνιµη του απηλογήθη κι είπε:
«Αληθινά, οι θεοί γεράµατα καλύτερα αν σου γράφουν,
έχεις ελπίδα από τα βάσανα να ξεγλιτώσεις τέλος.»
Εκείνοι τέτοια συνάλληλος τους κουβέντιαζαν ωστόσο
η βάγια κι η Ευρυνόµη ετοίµαζαν κάτω απ' το φως που έχυναν

δαδιά αναµµένα το κλινάρι τους µε µαλακά στρωσίδια'
κι αφού τη στεριά κλίνη απόστρωσαν µε προθυµία µεγάλη,
στο σπίτι εδιάγειρε η γερόντισσα να κοιµηθεί κι ατή της.
Μόνη η Ευρυνόµη η βάγια απόµεινε, κι ως κίνησαν οι δυο τους,
µπήκε µπροστά, δαδί στα χέρια της κρατώντας, να τους φέγγει'
 κι ως τους συνέµπασε, τραβήχτηκε. Κι εκείνοι µε λαχτάρα
στην πα πια θέση το κλινάρι τους να τους πρόσµενε βρήκαν.
Και πάψαν οι άντρες, ο Τηλέµαχος κι ο θείος χοιροβοσκός τους
κι ο βοϊδολάτης, τα ποδάρια τους να κρουν, και τις γυναίκες σταµάτησαν, κι ατοί τους
πλάγιασαν µες στο ισκιερό παλάτι..
 Κι εκείνοι οι δυό, σαν πια αποχόρτασαν γλυκό φιλί κι αγκάλη,
κινούσαν την κουβέντα ολόχαροι, κι ο ένας του άλλου ιστορούσαν,
αυτή όσα τράβηξε στο σπίτι τους, των γυναικών το θάµα,
κάθε στιγµή τους πολυµίσητους µνηστήρες ν' αντικρίζει,
που απ' αφορµή της πλήθος έσφαζαν αρνιά παχιά και βόδια,
 κι ακόµα βγάζαν αλογάριαστο κρασί από τα πιθάρια'
κι από την άλλη ο αρχοντογέννητος της έλεγε Oδυσσέας
τα πάντα  πόσες πίκρες έδωκε στους άλλους, πόσα ατός του
έσυρε βάσανα' κι αγάλλουνταν εκείνη ακούγοντας τον,
κι ο ύπνος δε σφράγιζε τα µάτια της, πριν της τα πει ως την άκρη.
 Κι άρχισε πρώτα από τους Κίκονες, το κάστρο πως τους πήρε,
µετά πως ήρθε στην παχιόβωλη των Λωτοφάγων χώρα,
και πόσα ο Κύκλωπας τους έκαµε, και πως το γαίµα πήρε
των αντρειανών συντρόφων, που άσπλαχνα του 'φαγε εκείνος, πίσω'
και πως µπροστά στον Αίολο βρέθηκε, που τον καλοπροσδέχτη
 και τον προβόδησε, µα η µοίρα του δεν του 'γραφε να φτάσει
στη γη του ακόµα, µόνο ο δρόλαπας τον ξέσυρε και πάλι
στο ψαροθρόφο απάνω πέλαγο, στα βογγητά του µέσα'
στη Λαιστρυγόνια την πλατύπορτη µετά πως είχε αράξει,
κι αυτοί τα πλοία και τους συντρόφους του τους αντρειανούς χάλασαν
 όλους, και µόνο εκείνος ξέφυγε στο µελανό καράβι'
τις πονηριές ακόµα ιστόρησε και τις περίσσιες τέχνες
της Κίρκης, και το πως κατέβηκε στον άραχλο τον Άδη
µε το πολύσκαρµο καράβι του, χρησµό απ' του Τειρεσία
να πάρει την ψυχή, κι αντάµωσε τη µάνα, που τον είχε
 µικραναστήσει, αφού τον γέννησε, και τους συντρόφους του όλους'
πως άκουσε των αηδονόλαλων Σειρήνων το τραγούδι'
πως έφτασε στους Ταξιδόβραχους, στη Χάρυβδη την άγρια,
και πως στη Σκύλλα, οπούθε αζηµίωτος δεν ξέφυγε κανένας'
και πως οι σύντροφοι του σκότωσαν του Γήλιου τις γελάδες,

και πως στο γρήγορο καράβι τους ο ∆ίας ο αψηλοβρόντης
σφεντόνισε αχνιστό αστροπέλεκο, κι όλοι οι άντρειανοι σύντροφοι
χάθηκαν, και του Χάρου εγλίτωσε του ανήλεου µόνο εκείνος'
στην Ωγυγία πως βρέθη, στης ξωθιάς της Καλυψώς το σπίτι,
που ταίρι να τον έχει θέλοντας κοντά της τον κρατούσε
 στις βαθουλές σπηλιές, τον έθρεφε και το 'χε στο µυαλό της,
αν µείνει, να τον κάνει αθάνατο κι αγέραστο για πάντα'
όµως ποτέ δεν του µετάστρεψε τη γνώµη µες στα στήθη'
και πως στους Φαίακες τέλος έφτασε, µετά από µύρια πάθη,
κι εκείνοι ολόκαρδα ως αθάνατο τόνε τίµησαν όλοι,
 και µε καράβι τον ξαπόστειλαν στη γη την πατρική του,
µε απλοχεριά χαλκό και µάλαµα και ρούχα δίνοντας του.
Στερνός αυτός εστάθη ο λόγος του, κι ήρθε ο γλυκός ο γύπνος
τα µέλη λύνοντας του, λύνοντας και της ψυχής τις έγνοιες.
Τότε η Αθηνά, η θεά η γλαυκόµατη, στοχάστηκε άλλα πάλε:
 µόλις λογάριασε στα φρένα της πως ο Οδυσσέας εχάρη
µε τη γυναίκα του τον έρωτα και χόρτασε τον ύπνο,
απ' το ωκεάνειο ρέµα εσήκωσε, στη γη το φως να φέρει,
την πουρνογέννητη Χρυσόθρονη' κι απ' τ' απαλό κλινάρι
σηκώθηκε ο Οδυσσέας, καί µίλησε στο ταίρι του γυρνώντας:
 Γυναίκα, από πολλούς χορτάσαµε βαριούς ως τώρα µόχτους
κι οι δυο µας' συ για τον πολύπαθο θρηνώντας γυρισµό µου
εδώ, και µένα ο ∆ίας κι οι επίλοιποι θεοί µε βασάνιζαν
µακριά απ' το χώµα της πατρίδας µου, που λαχταρούσα τόσο.
Τώρα που πια στο πολυπόθητο πλαγιάσαµε κλινάρι,
 το βιος, αυτό που εδώ µου βρίσκεται, να το γνοιαστείς µονάχα'
µα τα κοπάδια, αυτά που οι πέρφανοι µου ρήµαξαν µνηστήρες
 πολλά µεβιάς θ' αρπάξω µόνος µου, κι άλλα ο λαός θα δώσει
από δικού του, ωσόπου οι µάντρες µου ξανά γεµίσουν όλες.
Μα τώρα εγώ για το πολύδεντρο το χτήµα λέω να φύγω,
 να ιδώ τον αντρειανό τον κύρη µου, που ζει µε τον καηµό µου.
Για σένα ορίζω, αν και µονάχος του µπορεί να κρίνει ο νους σου
 τι µόλις κρούσει ο γήλιος, το άκουσµα θ' απλώσει ευτύς ολούθε
για τους µνηστήρες που σκοτώθηκαν στο σπίτι εδώ από µένα.
Λοιπόν ανέβα µε τις βάγιες σου ψηλά στο ανώι και κάθου,
 κανέναν να µη δουν τα µάτια σου µηδέ και να ρωτήσεις.»
Είπε, και πέρασε τα πάγκαλα στους ώµους άρµατά του'
µετά στον Εύµαιο, στον Τηλέµαχο και στο βουκόλο πήγε
να τους ξυπνήσει κι είπε τ' άρµατα να πιάσουν του πολέµου.
Κι αυτοί, την προσταγή του ακούγοντας, µε το χαλκό ζώστηκαν,
 τις πόρτες άνοιξαν, κι ως έβγαιναν, µπροστά ο Oδυσσέας τραβούσε.
Κιόλα το φως στη γης απλώνουνταν, µα εκείνους η Παλλάδα,
από το κάστρο ως βγαίναν, σε βαθύ τους έκρυβε σκοτάδι.
Οµήρου Οδύσσεια  ω
Μετάφραση Ν. Καζαντζάκη  Ι. Κακριδή



Ωστόσο τις ψυχές των πέρφανων µνηστήρων ο κυλλήνιος
Ερµής απ' το παλάτι εφώναζε, και το ραβδί του εκράτει
στα χέρια το χρυσό, το πάγκαλο, που των θνητών τα µάτια
γητεύει, σε όσους θέλει κλειώντας τα, κι άλλους ξυπνά απ' τον ύπνο.
 Μ' αυτό τις λάλησε, κι ακλούθηξαν τσιρίζοντας εκείνες.
Οι νυχτερίδες πως σε απέραντη, βαθιά σπη πια ετώντας
τσιρίζουν, όταν συναλλήλως τους σε µια αρµαθιά κρατιόνταν
όλες µαζί απ' το βράχο κι έτυχε να πέσει κάτω η µια τους΄
όµοια τσιρίζοντας κατέβαιναν κι αυτές' µπροστά τραβούσε
 ο πονηρός Ερµής, να φτάσουνε στις µούχλιες στράτες κάτω.
Μπροστά απ' του Ωκεανού τα ρέµατα κι από τον Άσπρο Βράχο
κι άπο τις πόρτες του Ήλιου διάβηκαν, µετά κι απ' των ονείρων
τη γη, και φτάσαν δίχως άργητα στο ασφοδελό λιβάδι,
κει πέρα που οι ψυχές πορεύουνται, των πεθαµένων οι ίσκιοι.
 Εκεί µε την ψυχή ανταµώθηκαν του ξακουστού Αχιλλέα,
κι ήταν µαζί οι ψυχές του Πάτροκλου και του άψεγου Αντιλόχου,
και του Αίαντα, που όλους και στο ανάριµµα νικούσε και στο διώµα
τους ∆αναούς, εξόν τον άψεγο γιο του Πηλέα µονάχα.
Την ώρα που οι νεκροι µαζώνουνταν στον Αχιλλέα τρογύρα,
 είδαν τoν ίσκιο του Αγαµέµνονα, του γιου του Ατρέα, να φτάνει,
βαριά θλιµµένο' τον τριγύριζαν κι όσες ψυχές µαζί του
στο σπίτι του Αίγιστου χαλάστηκαν και το χαµό τους βρήκαν.
Πρώτη η ψυχή γυρνώντας µίλησε του αρχοντικού Αχιλλέα:
«Υγιέ του Ατρέα, και µεις θαρρούσαµε πως σένα πιο αγαπούσε
 πάντα του ο ∆ίας ο κεραυνόχαρος στους πολεµάρχους µέσα'
τι και πολλοι ήταν οι που αφέντευες και περισσά αντρειωµένοι
στων Τρωών τη χώρα, εκεί που σέρναµε καηµούς οι Αργίτες πλήθος.
Ωστόσο πριν της ώρας έµελλε και σένα να χτυπήσει
η άραχλη µοιρα' ποιος την ξέφυγε θνητός ποτέ στον κόσµο;
 Να σ' είχε βρει µακάρι ο θάνατος στων Τρωών τη χώρα µέσα
στα χρόνια ακόµα που ρηγάδευες και τις τιµές χαιρόσουν.
Οι Αργίτες όλοι θα σου σήκωναν τρανό µνηµούρι τότε,
κι ακόµα η δόξα σου θ' απόµενε κληρονοµιά στο γιο σου
µα τώρα µε τρισάθλιο θάνατο να σβήσεις σου µελλόταν!»
 Κι απηλογήθη του Αγαµέµνονα τότε η ψυχή και του 'πε:
«Εσύ, τρανέ Αχιλλέα, θεόµορφε, καλότυχος εστάθης,
µακριά από τ' Άργος που σκοτώθηκες στην Τροια, κι ολόγυρα σου
άλλοι αντρειανοι νεκροι σωριάζουνταν Αργίτες, Τρώες για σένα
παλεύοντας' και συ, κοιταµένος µακρύς φαρδύς στη σκόνη
 τη στροβιλούσα, πια κι αλόγατα ξεχνούσες και πολέµους.
Κι εµείς οληµερίς παλεύαµε, κι ουδέ που θα σκολνούσε
ο πόλεµος, αν δε µας σκόλαζεν ο ∆ίας µε ανεµοζάλη.
Κι ως πια στα πλοια, µακριά απ' τον τάραχο σε φέραµε της µάχης
και τ' όοµορφο κορµί σου πλύναµε µε χλιό νερό και µύρο,
 σε στρώµα πάνω σε ξαπλώσαµε, κι οι ∆αναοί ποτάµι
καφτά τα δάκρυα χύναν γύρα σου και τα µα πια τους κόβαν.
Βγήκε κι η µάνα σου απ' τη θάλασσα, το µήνυµα ως επήρε,
µε τις Νεράιδες τις αθάνατες, κι ακουστή απ' τα πελάγη
θρήνος βαρύς, κι οι Αργίτες όλοι τους χίλια ριγιά ρίγησαν.
 Στα βαθουλά καράβια θα 'τρεχαν γοργά να µπουν, αν κάποιος
δεν τους αντίσκοφτε, που κάτεχε πολλά και περασµένα,
ο Νέστορας, που πάντα η γνώµη του ξεχώριζε απ' των άλλων.
Αυτός τους µίλησε καλόγνωµος κι αναµεσά τους είπε:
,, Σταθείτε, Αργίτες, γιατί φεύγετε, των Αχαιών βλαστάρια;
 Αυτή είναι η µάνα του, απ' τη θάλασσα που φτάνει, το νεκρό της
υγιό να ιδεί, µε τις αθάνατες µαζί θαλασσοκόρες.
Είπε, κι οι Αργίτες οι τρανόκαρδοι πια τη φευγάλα αφήκαν.
Γύρα σου τότε οι κόρες στάθηκαν του θαλασσογερόντου
και σ' έντυσαν µε ροϋχα αθάνατα µε σύθρηνο µεγάλο.
 Κι οι Μούσες όλες, συναλλάζοντας, το µοιρολόι κινούσαν
γλυκόφωνα κι οι εννιά' πια αδάκρυτο κανένα απ' τους Αργίτες
δε θώρειες' τόσο τους ξεσήκωνεν ο θλιβερός σκοπός τους.
Ακέρια δεκαεφτά µερόνυχτα διάβηκαν, που κι άνθρωποι
θνητοι σε κλαίγαµε κι αθάνατοι µαζί θεοι, κι απάνω

στις δεκοχτώ σε παραδώκαµε στις φλόγες, και τρογύρα
βόδια στριφτόκερα σου σφάζαµε κι αρνιά παχιά περίσσια'
κι όση ώρα εσύ σε ρούχα εκαιγουσουν θεϊκά, σε µέλι πλήθιο
γλυκό και λίπος, γοργοσάλευαν πολλοι αντρειωµένοι Αργίτες
τρογύρα απ' την πυρά που σ' έκαιγε, φορώντας τ' άρµατά τους,
 πεζοί κι αµαξολάτες, κι έφτανε τ' αψηλού ο τάραχος τους.
Μα σύντας τέλος σε κατάφαγε του Ηφαίστου η φλόγα, τ' άσπρα
τα κόκαλα σου, ξηµερώνοντας, µαζέψαµε σε άκρατο
µέσα κρασί, Αχιλλέα, και σε άλειµµα' κι η µάνα σου µια στάµνα
χρυσή µας είχε δώκει, κι έλεγε του ∆ιόνυσου πως είναι
 δώρο φτιαγµένο από τον Ήφαιστο, τον ξακουστό τεχνίτη.
Τρανέ Αχιλλέα, κει µέσα κοίτουνται τα κόκαλα σου τ' άσπρα,
µε του Πατρόκλου που σκοτώθηκε σµιγµένα, κι είναι χώρια
του Αντίλοχου, που τον ξεχώριζες τιµώντας τον πιο απ' όλους,
απ' τον καιρό που εχάθη ο Πάτροκλος, τους άλλους σου συντρόφους.
 Κι υστέρα ολόγυρα αψεγάδιαστο, περίτρανο µνηµούρι
σου ασκώσαµε ο στρατός, οι ατρόµητοι κονταροµάχοι Αργίτες,
αντίκρα στον πλατύν Ελλήσποντο, στου ακρόγιαλου τον κάβο,
µακριά να φαίνεται απ' τη θάλασσα κι ο κόσµος να το βλέπει,
και οι τωρινοί και αυτοί που αργότερα θα σκίζουν τα πελάγη.
 Απ' τους θεούς µετά η µητέρα σου βραβεία πανώρια πήρε
και µες στους πιο αντρειανούς τ' απίθωσεν Αργίτες, να παλέψουν.
θα 'δες πολλών ηρώων αντρόκαρδων, χρόνια πα πια , το ξόδι'
κάθε που τύχει να 'βρει ο θάνατος µεγάλο ρήγα, βλέπεις
τους νιους να ζώνουνται, να σιάζουνται, ποιος τα βραβεία θα πάρει.
 Μα τούτα, αν τα 'βλεπες, θα θάµαζες πολύ την οµορφιά τους'
τέτοια βραβεία µαθές απίθωνε για σένα τότε η θετή
η χιοναστράγαλη' τι οι αθάνατοι περίσσια αγάπη σου 'χαν.
Και τ' όνοµά σου, και που πέθανες, δε χάθηκε, Αχιλλέα'
τρανή στον κόσµον όλο η δόξα σου θα κρατηθεί για πάντα!
 Μα εγώ, κι αν τέλεψα τον πόλεµο, ποιάν είδα αλήθεια χάρη;
που ο ∆ίας, ως διάγερνα, µελέτησε τον άγριο χαλασµό µου
κάτω απ' της άνοµης γυναίκας µου και του Αίγιστου τα χέρια!»
Εκείνοι τέτοια συναλλήλως τους σταύρωναν λόγια τότε,
κι ο Ερµής ο ψυχολάτης έφτασε κοντά, και των µνηστήρων
 στον Άδη τις ψυχές κατέβαζε, που 'χε ο Οδυσσέας σκοτώσει.
Οι δυο τους, ως τους είδαν, σάστισαν κι ευτύς κοντά τους τρέξαν'
και τότε ο γίσκιος του Αγαµέµνονα, του γιου του Ατρέα, θωρώντας
τον Αµφιµέδοντα ξεχώρισε, το γιο του Μελανέα'
παλιός λογιόταν τούτος φίλος του και ζούσε στην Ιθάκη.

Πρώτος ο γίσκιος του Αγαµέµνονα του µίλησε έτσι κι είπε:
«Γιατί βουλιάξατε, Αµφιµέδοντα, στη µαύρη γης, κι είστε όλοι
ξεδιαλεχτοί και συνοµήλικοι; τί πάθατε ; πιο κάλλιους
θα 'ταν σα δύσκολο στο κάστρο σας να ξεδιαλέγαν άλλους.
Ο Ποσειδώνας µήπως άσκωσε φριχτήν ανεµοζάλη
 και µες στο πέλαγο σας έπνιξε µαζί µε τ' άρµενά σας;
Για µήπως στη στεριά σας σκότωσαν αντίµαχοι, την ώρα
που εσείς ξεκόβατε τα βόδια τους και τ' αρνοκόπαδά τους;
για κι ως διαφέντευαν το κάστρο τους και τα πιστά τους ταίρια;
Στο ρώτηµα µου δώσε απόκριση, τι φίλος σου λογιούµαι.
 Για δε θυµάσαι τότε που 'φτασα στο σπίτι το δικό σας
µε το Μενέλαο το θεόµορφο, τον Οδυσσέα να σπρώξω
πάνω στα πλοια τα καλοκούβερτα στην Τροια µαζί µας να 'ρθει;
Κι ως του Οδυσσέα µε κόπο αλλάξαµε του καστροπολεµίτη
τη γνώµη, µήνα ακέριο κάναµε το πέλαο να διαβούµε.»
 Και του αποκρίθη του Αµφιµέδοντα τότε η ψυχή και του 'πε:
«Υγιέ του Ατρέα, τρανέ Αγαµέµνονα, ρηγάρχη τιµηµένε,
κρατώ τα πάντα, αρχοντογέννητε, καθώς τα λες, στο νου µου.
Τώρα, τα πάντα εγώ απαράλλαχτα να σου ιστορήσω θέλω,
στου χαλασµού µας πως εφτάσαµε µαθές την άγριαν ώρα:
 Το ταίρι του Οδυσσέα, που χρόνιζε στα ξένα, για γυναίκα
γυρεύαµε΄ µα αυτή, που οχτρεύουνταν το γάµο, µήτε, αρνιόταν
µηδέ τον τέλευε, τι θάνατο κακό µας µελετούσε.
Κι αυτός ο δόλος ο άλλος που 'βαλε στα φρένα της µιά µέρα!
Τρανό αργαλειό στο ανώι της έστησε και κίνησε να υφάνει
 πανί µακρύ πολύ, ψιλόκλωστο, κι αυτά µας είπε τότε:
,, Εσείς οι νιοί που µε γυρεύετε, µια κι ο Οδυσσέας εχάθη,
για καρτεράτε µε, κι ας βιάζεστε για γάµο, να τελέψω
καν το διασίδι αυτό, τα νήµατα να µη µου παν χαµένα.
Του αρχοντικού Λαέρτη σάβανο το φτιάνω, για την ώρα
 που θα τον πάρει ο ανήλεος θάνατος κι η ασβολωµένη µοιρα'
να µη βρεθεί στον κόσµο Αργίτισσα µαζί µου να τα βάλει,
τάχα πως κοίτετοα ασαβάνωτος, κι ας είχε τόσα πλούτη.
Έτσι µας µίλησε, κι η πέρφανη καρδιά µας τ' αποδέχτη.
Κι εκείνη όλη τη µέρα δούλευε το ατέλειωτο πανί της,

και πάλε ολονυχτίς το ξύφαινε στο φως δαδιών που άναβαν.
Τρεις χρόνους κράτησεν ο δόλος της πλανεύοντας µας όλους'
όµως στους τέσσερεις, σαν κύλησαν πάλι οι εποχές του χρόνου,
κι οι µήνες έτρεχαν, και διάβαιναν µια µια οι περίσσιες µέρες,
τότε µια σκλάβα της που τα 'ξερε µας τα µολόγησε όλα,
 και την επιάσαµε που ξύφαινε το στραφτερό πανί της'
κι έτσι άθελα της το αποτέλειωσε, σφιγµένη απ' την ανάγκη.
Μα µόλις ύφανε και ξέπλυνε τ' ολόµακρο πανί της
και το 'δειξε, έτσι που στραφτάλιζε σαν ήλιος, σα φεγγάρι,
τον Οδυσσέα θεός οδήγησε κακός ποιος ξέρει πούθε!
 στα ξώµερα, µακριά απ' το κάστρο µας, στου Ευµαίου το σπίτι πέρα.
Εκεί ο Οδυσσέας ο θείος αντάµωσε τι γιο του, που απ' την Πύλο
την αµµουδάτη πίσω διάγερνε στο µαύρο του καράβι.
Κι ως των µνηστήρων αποφάσισαν εκείνοι οι δυο τον άγριο
το χαλασµό, κίνησαν κι έφτασαν στο ξακουσµένο κάστρο,
 πίσω ο Οδυσσέας, µπροστά ο Τηλέµαχος, ανοίγοντας το δρόµο.
Με το χοιροβοσκό επορεύουνταν εκείνος, κουρελιάρης,
µε την ειδή ζητιάνου, γέροντα και λεροφορεµένου,
και στο ραβδί ακουµπούσε, κι έζωναν ξεφτίδια το κορµί του.
Κι ουδέ κανείς µας το κατάλαβε πως ήταν ο Οδυσσέας,
 έτσι ακαρτέρευτα που πρόβαλε, µηδέ κι οι πιο µεγάλοι,
µον' τον χτυπούσαµε, τον βρίζαµε µε λόγια αγκιδωµένα.
Κι εκείνος πρώτα υποµονεύουνταν µες στο δικό του σπίτι
να τον χτυπούµε, να τον βρίζουµε, και τα δεχόταν όλα'
ως πια η βουλή του ∆ία τον στύλωσε του βροντοσκουταράτου,
 και τ' άρµατα µε τον Τηλέµαχο τα λιόκαλα σηκώνει,
στην πίσω να τα κλείσει κάµαρα, τραβώντας την αµπάρα.
Σπρώχνει απ' την άλλη τη γυναίκα του µε πονηριά, να δώσει
το τόξο και τα σταχτοσίδερα πελέκια στους µνηστήρες,
δοκίµι λέει για µας τους άµοιρους κι αρχή του χαλασµού µας.
 Όµως η ανάκαρα µας έλειψε, κι απ' το γερό δοξάρι
την κόρδα να τανύσει απ' όλους µας δε βρέθηκε κανένας.
Μα το τρανό δοξάρι ως έφτασε στα χέρια του Οδυσσέα,
τότε όλοι τις φωνές εβάλαµε, µην τύχει το δοξάρι
και του το δώσουν, κι ας ξεσήκωνε τον κόσµο απ' τις φωνές του.
 Μόνο ο Τηλέµαχος τον γκάρδιωνε και να το πάρει άφηκε.
Στά χέρια ο αρχοντικός, πολύπαθος το δέχτηκε Οδυσσέας
και διάβη τα πελέκια, ακόπιαστα τανυώντας το δοξάρι'
κι ως στο κατώφλι εστάθη, ρίχνοντας άγριες µατιές τρογύρα
τις γρήγορες σαγίτες άδειασε. Το ρήγα Αντίνοο πρώτα
 χτυπάει, µετά, σηµάδι βάνοντας τους άλλους, να σκορπίζει
ριξιές φαρµακωµένες άρχισε, κι αυτοί σωρός έπεφταν.
Όλοι το νιώσαν πως τους σύντρεχε κάποιος θεός' τι επήραν,
µε άγριαν ορµή χιµώντας πάνω µας, να σφάζουν ένα γύρο
µες στο παλάτι' κι ως µας άνοιγαν, χτυπώντας, τα κεφάλια,
 βαρύς γρικιόταν βόγγος, κι άχνιζε το πάτωµα απ' το γαίµα.
Να πως χαθήκαµε, Αγαµέµνονα! Μες στου Οδυσσέα το σπίτι
και τώρα αποριγµένα, άκοιταχτα κοιτώνται τα κορµιά µας'
στα σπίτια µας µαθές δεν το 'µαθαν ακόµα, απ' τις πληγές µας
να 'ρθούν το λύθρο να ξεπλύνουνε και µοιρολόι να στήσουν
 στο στρώµα µας' τι άλλη δεν έλαχαν οι σκοτωµένοι χάρη.»
Κι απηλογήθη του Αγαµέµνονα τότε η ψυχή και του 'πε:
«Τρισεύτυχε Οδυσσέα, πολύτεχνε γιε του Λαέρτη, αλήθεια
γυναίκα πήρες αξετίµητη και µε περίσσιες χάρες!
Πόσο άδολη η καρδιά της γνωστικιας του Ικάριου θυγατέρας,
 της Πηνελόπης! Πως δεν ξέχασε τον Οδυσσέα ποτέ της,
τον άντρα της! Της καλοσύνης της η δόξα δε θα σβήσει'
πεντάµορφο τραγούδι οι αθάνατοι θα πλέξουν, να το λένε
πάνω στη γη οι θνητοί, τη φρόνιµη τιµώντας Πηνελόπη.
Της κόρης του Τυνδάρεου, που άνοµα µελέτησε, δε µοιάζει,
 αυτής που σκότωσε τον άντρα της, και θα της βγει τραγούδι
στο στόµα των θνητών κατάρατο' κακό και στις γυναίκες
όνοµα χάρισε, καλόπραγες κι ας είναι µερικές τους.»
Εκείνοι τέτοια συναλλήλως τους σταύρωναν λόγια τότε,
στον µαύρον Άδη κάτω ως βρίσκουνταν, στης γης βαθιά τα σκότη.
 Κι οι άλλοι, απ' το κάστρο σαν κατέβηκαν, στο χτήµα του Λαέρτη
το καλοδουλεµένο φτάσανε, που κάποτε ο Λαέρτης
ατός του το 'χε µε τον πλήθιο του τον ιδρώτα αποχτήσει.
Εκεί κι η κατοικία του, ολόγυρα ζωσµένη από καλύβες,
να 'χουν να τρώνε και να κάθουνται και να κοιµούνται οι δούλοι,
 που είχαν πιαστεί πα πια στον πόλεµο και τώρα του δούλευαν.
Και µια απ' τη Σικελία γερόντισσα τον γνοιάζουνταν µε αγάπη
το γέροντα, στο χτήµα ως έµενε, µακριά απ' το κάστρο, πάντα.
Τότε ο Οδυσσέας γυρνώντας µίλησε στο γιο του και στους δούλους:
«Εσείς τραβάτε στο καλόχτιστο να µπείτε µέσα σπίτι,

και σφάχτε για το γιόµα γρήγορα τον πιο παχύ απ' τους χοίρους'
κι εγώ θα πάω να βρω τον κύρη µου, να τόνε δοκιµάσω:
θα καταλάβει και θωρώντας µε θα µε γνωρίσει τάχα,
για δέ θα βρει ποιος είµαι, που 'λειπα στα ξένα τόσα χρόνια;»
Είπε, και τ' άρµατα τους έδωκε που εφόρειε του πολέµου'
 κι ως τούτοι για το σπίτι εκίνησαν, τραβούσε κι ο Οδυσσέας
κατά το χτήµα το πολύκαρπο, να τόνε δοκιµάσει.
Μηδέ κι αντάµωσε, ως κατέβαινε, στον κήπο το ∆όλιο
για από τους δούλους τους επίλοιπους κανέναν για απ' τους γιους τουείχε µαθές κινήσει ο γέροντας, και του ακλουθούσαν οι άλλοι,
 πέτρες να µάσουν, ξεροτρόχαλο να φτιάσουν για το χτήµα.
Μονάχο πέτυχε τον κύρη του στον όµορφο τους κήπο,
κάποιο δεντράκι εκεί που σκάλιζε' λερός, κακοραµµένος,
κουρελιασµένος ο χιτώνας του' κακοραµµένα έζωναν
πετσιά βοδίσια τ' αντικνήµια του, να µη γδαρθεί στ' αγκάθια'
 και για τα βάτα είχε στα χέρια του χερόχτια, και γιδίσιο
σκουφί φορούσε στο κεφάλι του, να µην τον καίγει π γήλιος.
Ως ο αρχοντόγεννος, πολύπαθος τον είδεν Οδυσσέας,
να τυραννιέται απ' τα γεράµατα κι απ' το βαρύ καηµό του,
τον πήραν κλάµατα και στάθηκε σε µια αχλαδιά από κάτω'
 κι ο νους του δούλευε διχόγνωµος κι αναρωτιόταν, τάχα
να σφιχταγκαλιαστεί τον κύρη του, να τον φιλήσει, κι όλα
να του τα πει, πως ήρθε κι έφτασε στη γη την πατρική του,
για αρχή να κάνει ανερωτώντας τον και δοκιµάζοντας τον;
Κι αυτό του εικάστη, ως διαλογίζονταν, το πιο καλό πως είναι,
 να τον αγγίξει µε τα λόγια του και να τον δοκιµάσει.
Με τέτοιους λογισµούς προχώρησε στον κύρη του ο Οδυσσέας,
κι ως τούτος το δεντράκι εσκάλιζε µε κεφαλή σκυµµένη,
ήρθε κοντά του ο γιος του ο ασύγκριτος κι αυτά τα λόγια του 'πε:
«∆ε δείχνεις, γέροντα µου, αµάθητος να καλουργάς περβόλι'
 όλα τα γνοιάζεσαι περίκαλα, κι απ' τις βραγιές, τα φύτρα,
απ' τις συκιές, από τα λιόδεντρα, τις αχλαδιές, το αµπέλι
η έγνοια η δικιά σου δεν απόλειψε στο χτήµα τούτο µέσα.
Όµως κάτι άλλο εγώ θα σου 'λεγα και µην κακοκαρδίσεις:
Τον ίδιο εσένα ποιος τον γνοιάζεται; τα γερατιά σε δέρνουν
 βαριά, και τριγυρίζεις άλουστος και κακοφορεµένος!
Απρόκοπος δεν είσαι, ο αφέντης σου να µη σε λογαριάζει'
µα ουδέ και σκλάβος απ' τα ανάριµµα κι από την όψη δείχνεις,
όταν σε δει κανένας' πιότερο µαθές µε ρήγα µοιάζεις 
µε ρήγα µοιάζεις, που σα λούστηκε κι απόφαγε, σε στρώµα
 να κοιµηθεί γλυκά θα ταίριαζε' τι αυτά στο γέρο πρέπουν.
Μον' έλα τώρα, αυτό µολόγα µου και την αλήθεια πες µου:
Ποιος είναι ο αφέντης που το χτήµα του δουλεύεις; πως τον λένε;
Σε τούτο ακόµα δώσ' µου απόκριση σωστή, καλά να ξέρω,
αν είναι η Ιθάκη αύτη που φτάσαµε, καθώς πιο κει, πριν λίγο,
 µου το' πε κάποιος που ανταµώθηκα µαζί του, εδώ ως ερχόµουν.
Ξύπνος περίσσια δε µου φάνηκε, τι υποµονή δεν είχε
να µου µιλήσει και τα λόγια µου ν' ακούσει' τον ρωτούσα
αν είναι ζωντανός ο φίλος µου και, βρίσκεται στον κόσµο,
για έχει πεθάνει πια και βρίσκεται στον άραχλο τον Άδη'
 το αυτό σου λέω, κι εσύ τα λόγια µου στοχάσου κι άκουσε µου:
Κάποτε κάποιον φιλοκόνεψα στη γη την πατρική µου,
στο αρχοντικό µας' λέω δε βρέθηκε ξενοµερίτης άλλος
να µπεί στο σπίτι µου και πιότερην αγάπη να του δείξω.
Απ' την Ιθάκη εκείνος πέτουνταν πως η γενιά του σέρνει,
 και τον υγιό του Αρκείσιου κύρη του πως έχει, το Λαέρτη.
Εγώ στο σπίτι µου τον έφερα να τον καλοσκαµνίσω,
κι απ' τα πολλά κει µέσα που 'κρυβα τον φίλεψα µε αγάπη,
και δώρα της φιλίας του χάρισα, σε ξένους ως ταιριάζει'
τάλαντα εφτά χρυσάφι του 'δωκα µε τέχνη δουλεµένο,
 κι ένα καθάριο ασήµι ανθόπλουµο του χάρισα κροντήρι,
κάπες µονές ακόµα δώδεκα, σκεπάσµατα άλλα τόσα,
και δώδεκα φλοκάτες όµορφες, χιτώνες άλλους τόσους'
και χώρια σκλάβες, σε αψεγάδιαστες δουλειές τρανές τεχνίτρες,
όµορφες, τέσσερεις, µονάχος του να τις διαλέξει, ως θέλει.»
 Και του αποκρίθη τότε ο κύρης του µε βουρκωµένα µάτια:
«Ξένε, στη χώρα που µε ρώτησες αλήθεια φτάνεις τώρα,
µα αυτοί που την ορίζουν άνοµοι κι αδικοπράχτες είναι.
Του ανέµου πήγαν όσα χάρισες, αρίφνητα κι ας ήταν!
Αν ζούσε εκείνος και τον έσµιγες στο κάστρο της Ιθάκης,
 δώρα κι αυτός πολλά θα σου 'δινε, και πριν σε προβοδώσει,
θα καλοπέρναες' έτσι γίνεται µε αυτόν που πρωταρχίζει.
Μον' έλα τώρα, αυτό µολόγα µου και την αλήθεια πες µου:
Πόσα που λες τον φιλοκόνεψες έχουν περάσει χρόνια,
τον έρµο ξένο σου, το τέκνο µου ποτές µου αν είχα τέκνο! 

το δύστυχο' µακριά απ' τον τόπο του κι απ' τους δικούς του εχάθη
τροφή στα ψάρια λέω της θάλασσας, για στη στεριά σπαράχτη
από θεριά κι απ' όρνια η σάρκα του' κι ουδέ οι γονιοί του, η µάνα
κι εγώ ο πατέρας του, τον κλάψαµε νεκροστολίζοντάς τον.
Κι η µυαλωµένη, ακριβαγόραστη γυναίκα του, κι εκείνη τα µάτια,
 ως ειν' πρεπό, δεν έκλεισε του αντρός της, να τον κλάψει
δεν µπόρεσε' τι άλλη δεν έλαχαν οι πεθαµένοι χάρη.
Κι ακόµα τούτο εδώ µολόγα µου, καλά να το κατέχω:
Ποιος είσαι; πούθε; που η πατρίδα σου και που οι γονιοι σου εσένα;
και που έχει αράξει το πλεούµενο που σ' έχει εδώ φερµένο
 µε τους ισόθεους τους συντρόφους σου; για κι είχες σε καράβι
ξένο ανεβεί, κι εκείνοι σ' έβγαλαν εδώ και φύγαν πάλε;»
Γυρνώντας τότε ο πολυµήχανος του µίλησε Οδυσσέας:
«Για τούτα τώρα που µε ρώτησες θα πω την πάσα αλήθεια'
τρανό έχω σπίτι στον Αλύβαντα κι είµαι από κει λογιέµαι
 του Αφείδα γιος, του Πολυπήµονα του βασιλιά είµαι αγγόνι'
Επήριτο µε λεν µε ξέσυρε κάποιος θεός να φτάσω
αθέλητα µου εδώ στα µέρη σας από τη Σικανία,
κι έχω το πλοίο µακριά απ' το κάστρο σας σ' έρµο γιαλό αραγµένο.
Ως τώρα πέντε χρόνια διάβηκαν, αφόντας ο Οδυσσέας
 έφυγε εκείθε, πίσω αφήνοντας τη γη την πατρική µου,
ο έρµος! ∆εξιά και καλοσήµαδα στο µισεµό του ωστόσο
πετούσαν τα που πια ' χαρούµενος κι εγώ τον προβοδούσα,
κι εκείνος χαίρουνταν µισεύοντας, κι είχαµε ελπίδα, ως φίλοι
να σµίξουµε ξανά, ν' αλλάξουµε πανώρια δώρα πάλε.»
 Είπε, κι εκείνον τον περίζωσε σα µαύρο γνέφι ο πόνος,
και διπλοπάλαµα αθαλόσκονη φουχτώνοντας τη ρίχνει πα
στο ψαρύ µεµιάς κεφάλι του µε βόγγους και µε θρήνους.
Μα κι η καρδιά του γιου σπαρτάρησε, τον κύρη του ως εθώρειε,
και τα ρουθούνια του µερµίδιζαν αψιά, για να ξεσπάσει.
 Χιµώντας τότε τον αγκάλιασε, τον φίλησε και του 'πε:
«Ατός µου εγώ είµαι εκείνος, κύρη µου, που χρόνια αποζητούσες'
Στα είκοσι χρόνια απάνω εδιάγειρα στη γη την πατρική µου.
Μα το πολύδακρό σου σύθρηνο και το δαρµό σταµάτα,
για να σου πω καιρός να χάνουµε πολύς δε µένει αλήθεια
 πως τους µνηστήρες όλους σκότωσα στο αρχοντικό µας µέσα,
να γδικιωθώ τις κακοσύνες τους και τ' άνοµά τους έργα.
Τότε ο Λαέρτης του αποκρίθηκε κι αυτά τα λόγια του 'πε:
«Αν ο Οδυσσέας ο γιος µου πέτεσαι πως είσαι, εδώ που φτάνεις,
σηµάδι φανερό µολόγα µου, και τότες να πιστέψω.»
 Γυρνώντας τότε ο πολυµήχανος του µίλησε Οδυσσέας:
«Για κοίτα πρώτα το σηµάδι µου στο πόδι εδώ, που ο κάπρος
στον Παρνασό µια µέρα µου άνοιξε µε τ 'άσπρο του το δόντι.
Εσύ στα µέρη εκείνα µ' έστελνες κι η σεβαστή µου η µάνα,
να πάρω δώρα απ' τον Αυτόλυκο, της µάνας µου τον κύρη'
 µου τα 'χε τάξει ατός του κάποτε, φτασµένος εδώ πέρα.
Κι ακόµα να σου πω τα δέντρα µου στο πάγκαλο µας χτήµα'
ήµουν παιδί και µου τα χάρισες' µια µέρα σε ακλουθούσα
µέσα στον κήπο και σου γύρευα δικό µου κάθε δέντρο.
Και συ ένα ένα τα λογάριαζες ποια θα γενούν δικά µου'
 απ' τις µηλιές σου δέκα, δεκατρείς απ' τις αχλαδιές σου
κι απ' τις συκιές σαράντα µου 'δωκες, και µου 'ταζες κι αµπέλι
πενήντα αράδες' κι ούτε που 'πεφτε µαζί της κάθε αράδας
ο τρύγος, τι είχες µες στο αµπέλι σου λογής λογής σταφύλι,
κάθε χρονιά που ο ∆ίας θα χάριζε καλή σοδιά ψηλάθε.»
 Αυτά είπε, κι εκείνου τα γόνατα λύθηκαν κι η καρδιά του,
τ' αλάθευτα σηµάδια ως γνώρισε στα λόγια του Οδυσσέα,
και στο λαιµό του γιου του ερίχτηκε, κι ως λίγωσε η ψυχή του,
ο θείος, πολύπαθος απάνω του τον έσφιγγε Οδυσσέας.
Μα ως πήρε ανάσα και στον τόπο της ήρθε η καρδιά του πάλε,
 ξαναδευτέρωσε τα λόγια του κι αυτά µιλώντας είπε:
«Αλήθεια, αν οι µνηστήρες πλέρωσαν για τ' άνοµά τους έργα,
πατέρα ∆ία, στον µέγαν Όλυµπο θα πει οι θεοι πως ζείτε!
Μα τώρα φοβέρα στα φρένα µου τροµάζω, µήπως όλοι
κινήσουν οι Θιακοί, στο χτήµα µας να 'ρθούν εδώ, και στείλουν
 ολούθε τα Κεφαλωνίτικα να ξεσηκώσουν κάστρα.»
Γυρνώντας τότε ο πολυµήχανος του µίλησε Οδυσσέας:
«Κάνε κουράγιο και µη γνοιάζεσαι στα φρένα σου για τούτα!
Στην κατοικία µας τώρα ας στρέψουµε, που 'ναι στο χτήµα δίπλα'
µπροστά έχω στείλει τον Τηλέµαχο µε τον χοιροβοσκό µας

και τον βουκόλο, να συντάξουνε στα πεταχτά το γιόµα.»
Τέτοια αναθίβαναν, και κίνησαν να παν στην κατοικία τους'
κι ως µπήκαν µέσα στο αρχοντόσπιτο, πέτυχαν το βουκόλο
να 'χει βαλθεί µε τον Τηλέµαχο και το χοιροβοσκό τους
να κόβουν κρέατα και φλογόµαυρο κρασί να συγκερνούνε.
 Ωστόσο η βάγια η Σικελιώτισσα τον αντρειανό Λαέρτη
στο σπίτι µέσα πήρε κι έλουσε, τον άλειψε µε µύρο
κι ώριο µαντί µετά του φόρεσε' κι ήρθε η Αθηνά κοντά του
και το κορµί σιδεροστέλιωσε µεµιάς του στρατολάτη,
σαν πιο γεµάτος, πιο αψηλόκορµος απ' ό,τι πριν να δείχνει.
 Κι ως βγήκε απ' το λουτρό, τον κοιταζεν ο γιος του µε καµάρι,
θωρώντας τον µε τους αθάνατους θεούς να µοιάζει τόσο,
και κράζοντας τον ανεµάρπαστα κινούσε λόγια κι είπε:
«Απ' τους θεούς, πατέρα, σίγουρα τους αναιώνιους κάποιος
να δείχνεις σ' έκανε οµορφότερος στην ελικιά, στην όψη!»
 Κι ο µυαλωµένος του αποκρίθηκε Λαέρτης µ' έτοια λόγια:
«Να' µατον πατέρα ∆ία κι Απόλλωνα και συ Αθηνά, σαν τότε
που πήρα το καστρί τ' ωριόχτιστο του Νήρικου απαντίκρυ,
στη γλώσσα της στεριάς, κι αφέντευα Κεφαλωνίτες τέτοιος
να' µουν µαθές και χτες στο σπίτι µας, και να φορώ στους ώµους
 τ' άρµατα ορθός στο πλάι σου, πόλεµο κι εγώ µε τους µνηστήρες
ν' ανοιξω' σε περίσσιους θα 'λυνα στο αρχοντικό µας µέσα
τα γόνατα' και θ' αναγάλλιαζες και συ βαθιά στα φρένα!»
Εκείνοι τέτοια συναλλήλως τους σταύρωναν λόγια τότε,
κι ως τις δουλειές τους οι άλλοι τέλεψαν και σύνταξαν το γιόµα,
 αράδα σε θρονιά καθόντουσαν και σε σκαµνιά να φανέ.
Μα εκεί στα φαγητά που λέγανε ν' απλώσουν, ο ∆όλιος
ο γέροντας κι οι γιοι του γέροντα ζύγωσαν, κουρασµένοι
απ' της δουλειάς το µόχτο' η µάνα τους προβέλνοντας τους είχε
καλέσει, η βάγια η Σικελιώτισσα, που τους γνοιαζόταν πάντα,
 µα πιότερο το γέρο κύρη τους, τι είχε πολύ βαρύνει.
Τούτοι σαν είδαν και κατάλαβαν τον Οδυσσέα µπροστά τους,
τα χάσαν και στη µέση εστάθηκαν της κάµαρας, µα εκείνος
µε λόγια µαλακά τους µίλησε, να τους ψευτοµαλώσει:
«Γέροντα, κάτσε τρώγε, κι όλοι σας τη σαστισµάρα αφήστε'

ώρα πολλή ψωµί να βάλουµε στο στόµα λαχταρούµε,
κι όµως δεν τρώµε περιµένοντας κάθε στιγµή να 'ρθείτε.»
Αυτά είπε, κι ο ∆όλιος, απλώνοντας τα χέρια, πήρε δρόµο
γραµµή στον Οδυσσέα, κι αρπώντας του τα χέρια τον φιλούσε,
και κράζοντας τον ανεµάρπαστα µιλούσε λόγια κι είπε:
 «Φίλε ακριβέ, σε αποζητούσαµε χωρίς καµιάν ελπίδα!
Μα αφού διαγέρνεις κι ειν' οι αθάνατοι που σ' έχουν φέρει πίσω,
γεια και χαρά, κι απ' τους αθάνατους καλό να βλέπεις µόνο!
Σε τούτο τώρα δωσ' µου απόκριση σωστή, καλά να ξέρω:
η Πηνελόπη τάχα το 'µαθε πως έχεις πια διαγείρει,
 η µυαλωµένη, γιά να στείλουµε κανένα αποκρισάρη;»
Γυρνώντας τότε ο πολυµήχανος του µίλησε Οδυσσέας:
«Το ξέρει, γέροντα' να γνοιάζεσαι καµιά δεν είναι ανάγκη!»
Είπε, κι εκείνος ξανακάθισε στο µαγλινό σκαµνί του.
Όµοια κι οι γιοι του τριγυρίζοντας τον ξακουστό Οδυσσέα
 του λέγαν τα καλωσορίσµατα και του 'σφιγγαν τα χέρια'
πλάι στο ∆όλιο µετά, τον κύρη τους, µε τη σειρά κάθισαν.
Έτσι στρώθηκαν τούτοι κι έτρωγαν στην κατοικία' µα η Φήµη
το κάστρο βιαστικά γυρόφερνε και διαλαλούσε σ' όλους
τον άγριο των µνηστήρων θάνατο, τη µοίρα που τους βρήκε.
 Κι εκείνοι, ως τ' άκουσαν, συνάζουνταν, καθένας απ' ολλούθε,
µπρος στου Οδυσσέα το αρχοντοπάλατο µε γόσµατα και θρήνους'
και τους νεκρούς έβγαζαν κι έθαβαν καθένας τον δικό το'
κι όσους απ' άλλους τόπους ήξεραν τους δίναν σε ψαράδες,
για να τους παν γοργά µε τ' άρµενα στο σπίτι του καθέναν
 µετά στην αγορά µαζώνανταν µε πικραµένα σπλάχνα.
Μόλις εκεί µονοσυνάχτηκαν κι όλοι µαζί βρέθηκαν,
πεταχτή ορθός ο Ευπείθης κι άρχισε να λέγει αναµεσά τους'
του γιου του ο θάνατος αβάσταχτος του πλάκωνε τα στήθη,
του Αντίνοου, που ο Οδυσσέας ολόπρωτο τον είχε κονταρέψει.
 Για τούτον τώρα δάκρυα χύνοντας µιλούσε αναµεσά τους:
«Ο άντρας αυτός για µας µελέτησε δουλειές µεγάλες, φίλοι!
Άλλους µαθές, πολλούς κι αντρόκαρδους, µε τα καράβια επήρε,
και τα βαθιά καράβια αφάνισε, κι αφάνισε κι εκείνους'
κι άλλους, ως ήρθε τώρα, σκότωσε, τους πιο αντρειανούς Αργίτες.

Μα ελάτε, πριν εκείνος γρήγορα στους Επειούς ξεφύγει,
που κυβερνούν τη θεία την Ήλιδα, για και στην Πύλο,
πάµε να του ριχτούµε' αλλιώς µας έπνιξε για πάντα η καταφρόνια.
Θα 'ταν µαθές ντροπή οι µελλούµενες γενιές και να τ' ακούσουν,
απ' τους φονιάδες πως δεν πήραµε των γιων, των αδερφιών µας
 το γαίµα πίσω. ∆ε θα το 'θελα να ζω στον κόσµο' κάλλιο
νεκρός κι εγώ µιαν ώρα αρχύτερα µε τους νεκρούς τους άλλους!
Πάµε, µην τύχει και προφταίνοντας διαβούν εκείνοι αντίκρυ!»
Αυτά είπε, κι όλοι τον συµπόνεσαν οι Αργίτες, που θρηνούσε.
Κοντά τους ήρθε τότε ο Μέδοντας απ' του Οδυσσέα το σπίτι
 κι ο θείος τραγουδιστής, και στάθηκαν στη µέση απ' τους Αργίτες,
πριν λίγο ξυπνηµένοι, κι όλοι τους σάστισαν που τους είδαν.
Το λόγο πήρε τότε ο Μέδοντας, που 'χε περίσσια γνώση:
«Θιακοί, για ακουστέ µου! ∆ε θα 'βαζε µπροστά ποτέ ο Οδυσσέας
τέτοιες δουλειές, χωρίς οι αθάνατοι θεοί να το θελήσουν.
 Κάποιο αναιώνιο ατός µου αντίκρισα θεό να στέκει δίπλα
στον Οδυσσέα, και µε το Μέντορα στο κάθε τι να µοιάζει.
Μια πρόβελνε ο θεός ο αθάνατος µπροστά απ' τον Οδυσσέα
γκαρδιώνοντάς τον, µια ξεχύνουνταν στο αρχονταρίκι µέσα
και τους µνηστήρες αναστάτωνε, κι αυτοί σωρός έπεφταν.»
 Αυτά είπε, κι εκείνους ολόχλωµη τους έπιασε τροµάρα.
Πήρε ο Αλιθέρσης τότε ο γέροντας το λόγο, του Μαστόρου
ο γιος, ο µόνος που µελλούµενα και περασµένα εθώρα,
κι έτσι τους µίλησε καλόγνωµος κι αναµεσά τους είπε:
«Θιακοί, το λόγο τώρα ακούστε µου κι ό,τι σας πω γρικάτε'
 από δικιά σας δειλία, φίλοι µου, γίνηκαν όλα τούτα,
που ουδέ σε µένα ουδέ στου Μέντορα του βασι πια τα λόγια
βάζατε αφτί, να σταµατήσετε τις αµυαλιές των γιων σας,
που φοβερές δουλειές εσκάρωσαν µε τις παρανοµίες τους,
το βιος ρηµάζοντας, ντροπιάζοντας το ταίρι ενού αντρειωµένου,
 πρώτου στον πόλεµο, τι ελόγιαζαν πως πίσω δέ γυρίζει.
Μην του ριχτούµε τώρα, ακουστέ µου, κι ό,τι σας λέω να γένει,
αλλιώς µην πάει κανείς γυρεύοντας κι άλλο κακό να πάθει.»
Είπε, κι εκείνοι ξεπετάχτηκαν µε αλαλητό µεγάλο,
πιο πάνω απ' τους µισούς, µα απόµειναν οι επίλοιποι εκεί πέρα,
 τι ο λόγος τούτος δεν τους άρεσε, µόνο του Ευπείθη άκουγαν.
Τρέξαν λοιπόν µε βιάση, τ' άρµατα να βάλουν του πολέµου'
κι ως το χαλκό ζώστηκαν, που άστραφτε τρογύρα στα κορµιά τους,
µπροστά απ' το κάστρο το πλατύχωρο µαζί βρέθηκαν όλοι,
κι ο Ευπείθης αρχηγός τους έµπαινε στην τόση ανεµυα πια του
 του σκοτωµένου γιου του λόγιαζε να πάρει το αίµα πίσω,
µα να διαγείρει δεν του µέλλουνταν, τι εκεί τον βρήκε ο Χάρος.
Τότε η Αθηνά γυρνώντας µίλησε στο ∆ία, το γιό του Κρόνου:
«Υγιέ του Κρόνου και πατέρα µας,, µες στους θεούς ο πρώτος,
στο ρώτηµα µου δώσε απόκριση' τι κρύβει ο νους σου τάχα;
 Ξανά κακό θ' ανοίξεις πόλεµο και µανιασµένο απάλε,
για αγάπη και φι πια αποφάσισες να γένει αναµεσά τους;»
Και τότε ο ∆ίας της αποκρίθηκεν ο νεφελοστοφάχτης:
«Γ' αυτά ποιος λόγος που µε ρώτησες, παιδί µου; τι γυρεύεις;
∆ικιά σου αλήθεια τούτη η απόφαση δεν ήταν, ο Οδυσσέας
 να πάρει απ' τους µνηστήρες φτάνοντας το γδικιωµό του πίσω;
Κάµε όπως θέλει' όµως άκουσε και µένα, τι ταιριάζει:
Μια κι ο Οδυσσέας ο θείος εγδίκηση πια πήρε απ' τους µνηστήρες,
φιλίας ας κάνουν όρκους, ρήγας τους να µείνει εκείνος πάντα'
και για τ' αδέρφια που σκοτώθηκαν και για τους γιους να πούµε
 να πέσει λησµονιά, κι ως άλλοτε να βασιλέψει αγάπη,
κι όλοι και πλούτη πια να χαίρουνται κι ειρήνη αναµεσά τους.»
Αυτά είπε, κι η Αθηνά, που το 'θελε κι από τα πριν, πεταχτή
και τις κορφές του Ολύµπου αφήνοντας µε βιάση εχύθη κάτω.
Ωστόσο του γλυκού θαράπευαν φαγιού τον πόθο εκείνοι'
 τελειώνοντας ο θείος, πολύπαθος τους µίλησε Οδυσσέας:
«Κάποιος να βγει να ιδεί µην έρχουντοα κι εδώ κοντά βρίσκονται.»
Σάν είπε αυτά, ένας γιος σηκώθηκε του ∆όλιου κι όξω βγήκε,
µα ως στάθη στο κατώφλι τρέχοντας, τους είδε που σίµωναν,
και λόγια µίλησε ανεµάρπαστα στον Οδυσσέα µε βιάση:
 «Να τοι, σίµωσαν! ∆ίχως άργητα κι εµείς ν' αρµατωθούµε!»
Είπε, κι εκείνοι ευτύς πετάχτηκαν και τ' άρµατα ζώστηκαν,
έξι του ∆όλιου οι γιοι, και τέσσερεις στον Οδυσσέα τρογύρα.
Ακόµα κι ο Λαέρτης έβλεπες µε το ∆ολίο, κι ας είχαν
ψαρά µα πια , ν' αρµατοζώνουνται, στρατιώτες της ανάγκης.

Κι αφού τα λιόφωτα χαλκάρµατα ζώστηκαν στο κορµί τους,
τις πόρτες άνοιξαν, κι ως έβγαιναν, µπροστά ο Οδυσσέας τραβούσε.
Κι ήρθε η Αθηνά κοντά τους τρέχοντας, του γιου του Κρόνου η κόρη,
το διώµα παίρνοντας του Μέντορα, κορµί µαζί και λάλο.
Κι ως την αντίκρισε ο πολύπαθος, θείος Οδυσσέας, εχάρη,
 κι είπε µε βιάση στον Τηλέµαχο, τον ακριβό το γιο του:
«∆ουλειά δική σου πια, Τηλέµαχε, την ώρα που θα µπαίνεις
εκεί που στήνουν οι άντρες πόλεµο κι οι πρώτοι ξεχωρίζουν,
να µην ντροπιάσεις τους προγόνους σου, τι από καιρούς η αντρεία µας
έχει ακουστεί και το κουράγιο µας στην οικουµένη πάσα.»
 Κι ο µυαλωµένος ο Τηλέµαχος γυρνώντας του αποκρίθη:
«Αν θέλεις, θα µε δεις, πατέρα µου, µε τόση ορµή που νιώθω,
να µην ντροπιάζω εγώ στον πόλεµο την εδικολογιά σου!»
Αυτά είπε, κι ο Λαέρτης φώναξε µες στη χαρά του κι είπε:
«Τι µέρα αυτή για µένα, αθάνατοι! Χαρά µεγάλη ετούτη,
 γιος κι εγγονός να συνερίζουνται στην παλικαροσύνη!»
Τότε η Άθηνά, η θεά η γλαυκόµατη, σιµώνοντας τον είπε:
«Του Αρκείσιου γιε, που απ' τους συντρόφους µου πιο αγάπη σου 'χω πάντα, στην Κόρη
ευκήσου τη γλαυκόµατη και στον πατέρα ∆ία,
και ρίξε ευτύς το µακρογίσκιωτο κοντάρι σου µε φόρα.»
 Είπε η Παλλάδα, και του φύσηξε στα στήθη ορµή µεγάλη'
κι αυτός, πριν ρίξει το µακρόισκιωτο κοντάρι του µε φόρα,
απ' όλους πρώτη ανακαλέστηκε του τρανού ∆ία την κόρη,
και πέτυχε στο χαλκό µάγουλο του Ευπείθη κράνος πάνω'
κι αυτό δεν άντεξε, µον' διάβηκε µέσα ο χαλκός, κι εκείνος
 βαρύς σωριαστή, κι από πάνω του βρόντηξαν τ' άρµατά του.
Τότε ο Οδυσσέας κι ο γιος του ο ασύγκριτος χιµίξαν µες στους πρώτους
µε τα σπαθιά και µε τα δίµυτα χτυπώντας τους κοντάρια.
Θα τους σκότωναν όλους, ένας τους να µη διαγείρει πίσω,
αν η Αθηνά, του βροντοσκούταρου του γιου του Κρόνου η κόρη,
 φωνή δεν έσερνε, τη φόρα τους οι δυο στρατοί να κόψουν:
«Θιακοί, σταθείτε! Πια τον πόλεµο τον άγριο παρατάτε,
µιαν ώρα αρχύτερα αναψάτωτα να χωριστείτε ως φίλοι!»
Είπε η Αθηνά, κι αυτούς ολόχλωµη τους έπιασε τροµάρα,
κι απ' τον τρανό τους φόβο τ' άρµατα τους φεύγαν άπ' τα χέρια,

και στης θεϊκιάς λαλιάς το αντίφωνο στο χώµα πέφταν όλα'
κι ατοί τους για το κάστρο το 'βαζαν στα πόδια, να γλιτώσουν.
Μα ως πάνω τους ο πολυβάσανος, θείος Οδυσσέας χιµούσε
χουγιάζοντας, σαν αιθερόλαµνος αϊιτος που πήρε φόρα,
ίδια στιγµή αχνιστό αστροπέλεκο του Κρόνου ο γιος άφηκε,
 κι οµπρός στη Γλαυκοµάτα χτύπησε την τρανοκυρουδάτη.
Κι είπε η Αθηνά, η θεά η γλαυκόµατη, στον Οδυσσέα γυρνώντας:
«Γιε του Λαέρτη αρχοντογέννητε, πολύτεχνε Οδυσσέα,
κρατήσου, σκόλασε τον πόλεµο και το φριχτό το απάλε,
ο ∆ίας µην οργιστεί, ο βροντόλαλος του Κρόνου υγιός, µαζί σου!»
 Είπε η Αθηνά, κι αυτός την άκουσε και χάρηκε η καρδιά του'
κι όρκους αγάπης έβαλε έπειτα να κάνουν η Παλλάδα
τις δυο µεριές, του βροντοσκούταρου του γιου του Κρόνου η κόρη,
το Μέντορα στο λάλο µοιάζοντας και στου κορµιού το διώµα.


